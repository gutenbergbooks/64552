<!DOCTYPE html PUBLIC "-//W3C//DTD XHTML 1.1//EN"
"http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="it">
<head>
 <meta http-equiv="content-type" content="text/html; charset=utf-8" />
 <title>
  Storia di Carlomagno vol. 2/2, di Jean Baptiste Capefigue
 </title>
 <link rel="coverpage" href="images/cover.jpg" />
 <style type="text/css">
body {margin-left: 10%; margin-right: 10%;}

p {margin-top: .5em; margin-bottom: 0em; line-height: 1.2; text-align: justify;}
.blockquote {margin: 2em 10% 1em 10%; font-size: 95%;}
.blockint {margin: 1em 5% 1em 50%; font-size: 95%;}
.blockint p {margin-left: 1.5em; text-indent: -1.5em;}
p.indr {text-align: right; margin-right: 5%;}
.center {text-align: center; text-indent: 0;}
.title {text-align: center; font-size: 150%; margin-top: 1em; margin-bottom: 3em;}
.yrs {margin-bottom: 2em; text-align: center;}

div.booktitle {page-break-before: always; padding: 3em;}
div.titlepage {text-align: center; margin: 0 5%; padding: 2em 0; page-break-before: always; page-break-after: always;}
div.titlepage p {text-align: inherit;}
div.verso {text-align: center; padding-top: 2em; font-size: 95%; margin: 0 10%;}
div.verso p {text-align: inherit;}
div.somm {page-break-before: always; padding-top: 3em;}
div.chapter {page-break-before: always; padding-top: 3em;}
div.chapter h2 {page-break-before: avoid;}

h1,h2 {text-align: center; font-style: normal;
font-weight: normal; line-height: 1.5;}
h1 {font-size: 150%;}
h2 {font-size: 140%; margin-top: 1em; margin-bottom: 2em; page-break-before: avoid;}

span.smaller {display: block; font-size: 80%; margin: .5em 5%; line-height: 1.2em;}

hr {width: 70%; margin-top: 1em; margin-bottom: 1em; margin-left: 15%; margin-right: 15%; clear: both;}
hr.mid {width: 50%; margin-left: 25%; margin-right: 25%;}
hr.silver {width: 90%; margin-left: 5%; margin-right: 5%; border-top: none; border-right: none; border-bottom: thin solid silver; border-left: none;}
.x-ebookmaker hr.silver {display: none;}

a.tag {vertical-align: .3em; font-size: .8em; font-style: normal;  font-weight: normal; text-decoration: none; padding-left: .1em;  line-height: 0em; white-space: nowrap;}
div.footnotes {page-break-before: always; font-size: 90%; padding-top: 3em;}
.footnotes h2 {margin-bottom: 2em; font-size: 115%;}
div.footnote {margin-left: 2.5em; margin-right: 2em;}
div.footnote>:first-child {margin-top: 1em;}
div.footnote .label {display: inline-block; width: 0em; text-indent: -2.5em; text-align: right;}

.pagenum  {position: absolute; right: 2%; font-style: normal; font-weight: normal; text-decoration: none; font-size: 65%; text-align: right; color: #999999; background-color: #ffffff; clear: left;}

.pad4 {margin-top: 4em;}
.pad2 {margin-top: 2em;}
.pad1 {margin-top: 1em;}

.xx-small {font-size: 50%;}
.x-small {font-size: 70%;}
.small {font-size: 85%;}
.large {font-size: 115%;}
.x-large {font-size: 130%;}
.main-t {font-size: 200%;}
.smcap {font-variant: small-caps;}
.lowercase {text-transform: lowercase;}

table {margin: auto; border-collapse: collapse;}
.indice {width: 80%; line-height: 1em; margin-top: 2em; font-size: 95%;}
.indice td {vertical-align: top; padding-left: 1.5em; text-indent: -1em; padding-top: 0.5em;}
.indice td.pag {text-align: right; vertical-align: bottom; white-space: nowrap;}

.division {display: inline-block; vertical-align: middle;}
.denominator {display: block; text-align: center; font-size: 1em;}
.numerator {display: block; text-align: center; font-size: 1em;}
.numerator2 {border-bottom: solid thin; display: block; text-align: center; font-size: 1em;}

.tnote {background-color: #f7f1e3; color: #000; padding: 1em 1em 2em 1em;
  margin: 3em 10%; font-family: sans-serif; font-size: 90%; page-break-before: always;}
.tntitle {text-align: center; text-indent: 0; padding: 1em; font-size: 120%; margin-bottom: 1em;}
.tnote p {padding: 0 1em;}
.covernote {visibility: hidden; display: none;}
.x-ebookmaker .covernote {visibility: visible; display: block;}

.poem {text-align: left; font-size: 95%; margin: 1em 10%;}
.stanza {margin: 1em auto;}
.poem p.i01 {margin: 0; padding-left: 3em; text-indent: -3em;}
.poem p.i02 {margin: 0; padding-left: 3em; text-indent: -2em;}
.poem p.i04 {margin: 0; padding-left: 3em; text-indent: 0;}

    </style>
  </head>
<body>

<div style='text-align:center; font-size:1.2em; font-weight:bold'>The Project Gutenberg eBook of Storia di Carlomagno vol. 2/2, by Jean Baptiste Capefigue</div>

<div style='display:block; margin:1em 0'>
This eBook is for the use of anyone anywhere in the United States and
most other parts of the world at no cost and with almost no restrictions
whatsoever. You may copy it, give it away or re-use it under the terms
of the Project Gutenberg License included with this eBook or online
at <a href="https://www.gutenberg.org">www.gutenberg.org</a>. If you
are not located in the United States, you will have to check the laws of the
country where you are located before using this eBook.
</div>

<div style='display:block; margin-top:1em; margin-bottom:1em; margin-left:2em; text-indent:-2em'>Title: Storia di Carlomagno vol. 2/2</div>

<div style='display:block; margin-top:1em; margin-bottom:1em; margin-left:2em; text-indent:-2em'>Author: Jean Baptiste Capefigue</div>

<div style='display:block; margin-top:1em; margin-bottom:1em; margin-left:2em; text-indent:-2em'>Translator: Luigi Toccagni</div>

<div style='display:block; margin:1em 0'>Release Date: February 14, 2021 [eBook #64552]</div>

<div style='display:block; margin:1em 0'>Language: Italian</div>

<div style='display:block; margin:1em 0'>Character set encoding: UTF-8</div>

<div style='display:block; margin-left:2em; text-indent:-2em'>Produced by: Barbara Magni and the Online Distributed Proofreading Team at http://www.pgdp.net (This file was produced from images made available by The Internet Archive)</div>

<div style='margin-top:2em; margin-bottom:4em'>*** START OF THE PROJECT GUTENBERG EBOOK STORIA DI CARLOMAGNO VOL. 2/2 ***</div>

<div class="booktitle">
<h1>
STORIA
DI
CARLOMAGNO
<span class="smaller">VOLUME SECONDO</span>
</h1>
</div>

<hr class="silver" />

<div class="titlepage">
<p class="main-t">
<span class="small">STORIA</span><br />
<span class="xx-small">DI</span><br />
CARLOMAGNO
</p>

<p class="pad1">
DEL<br />
<span class="x-large">SIGNOR CAPEFIGUE</span>
</p>

<p class="pad1">
<span class="x-small">FATTA ITALIANA</span><br />
<span class="xx-small">DA</span><br />
LUIGI TOCCAGNI
</p>

<p class="pad1 x-small">
CON NOTE DELL'AUTORE E DEL TRADUTTORE
</p>

<p class="pad2">
VOLUME SECONDO
</p>

<p class="pad4">
<span class="large">MILANO</span><br />
<span class="small">PRESSO GIUSEPPE REINA LIBRAIO-EDITORE</span><br />
1843.
</p>
</div>

<div class="verso">
<hr class="mid" />
<p>
TIP. DI VINCENZO GUGLIELMINI.
</p>
<hr class="mid" />
</div>

<div class="somm">
<hr />
<p class="center x-large"><a href="#indice" id="indfront">INDICE</a></p>
<hr />
</div>

<div class="chapter">
<p>
<span class="pagenum" id="Page_1">[1]</span>
</p>

<h2 id="ordinamento">
PERIODO DELL'ORDINAMENTO.</h2>

<div class="blockint">
<p>
I Franchi son governati in moltissimi luoghi da
leggi differentissime; onde Carlo, avvedutosi
del male, fatto imperatore, attese ad ampliar le
leggi stesse, ed a correggere i loro difetti e le
loro pregiudizievoli troppo late applicazioni.
</p>

<p class="indr">
(<i>Eginhard</i>, De vita Carol.)
</p>
</div>
</div>

<div class="chapter">
<p>
<span class="pagenum" id="Page_3">[3]</span>
</p>

<p class="title">
STORIA DI CARLOMAGNO
</p>

<h2 id="cap1">CAPITOLO I.
<span class="smaller">CORRISPONDENZE DIPLOMATICHE DI CARLOMAGNO RE E IMPERATORE.</span></h2>
</div>

<div class="blockquote">
<p>
Pratiche con Roma. — Ragioni della lega. — Papa Stefano. — Papa Adriano. — Carteggio. — Epistole
di Adriano. — Vigilanza sull'Italia. — Papa Leone. — Nuovi
legami con la santa sede. — Condizioni respettive dell'impero e
del papato. — Corrispondenza cogli imperatori di Costantinopoli. — Costantino
Copronimo. — Leone IV. — Costantino ed Irene. — Disegno di accostamento
fra i due imperi. — Lega e proposta di nozze. — Niceforo. — Trattato de' confini. — Negoziati
diplomatici coi califfi. — Arun-al-Raschild. — Pratiche cogli
emiri saraceni di Spagna. — Colle tribù erranti. — Coll'ettarchia anglo-sassone
e i re di Scozia.
</p>
</div>

<p class="yrs">
768 — 814.
</p>

<p>
I re merovingi aveano concentrato il politico loro commercio nella
nazion franca, nella salica e nella ripense, chè assorti nelle discordie
e guerre intestine, furon rare volte in commercio co' popoli dell'antica
civiltà. I re di Neustria o d'Austrasia, e quei d'Aquitania o di Borgogna,
tra lor contendevansi il possesso delle città e delle provincie, ma
quanto alle loro comunicazioni col grande impero d'oriente, con Costantinopoli
e col califfato, appena è che se ne trovino di lontanissime e
irregolari. Ei sono, come dire, altrettanti capi barbarici, che chieggono
dall'imperatore questa o quella dignità di palazzo; popoli appena iniziati
nella civiltà, che imitano le forme e le pompe dei principi più
inoltrati nel lusso e negli splendori del trono. Il medesimo dir non
si può della schiatta carlinga dopo Carlo Martello, chè questo lignaggio
conduce a fine una grand'opera; Carlomagno fonda un impero
che può per ampiezza contendere col califfato e colla monarchia dei
<span class="pagenum" id="Page_4">[4]</span>
Greci: e come re e come imperatore attiva è la sua corrispondenza,
nè solo ei riceve gli omaggi e i tributi dei vinti, ma tiene ancor pratiche
regolari co' papi, cogli imperadori d'oriente e coi califfi.
</p>

<p>
Le pratiche dei Carolingi sono innanzi tratto naturalmente co' papi,
tanto che il pontificato e il nuovo lignaggio hanno stretto fra loro
quasi un patto inviolabile, da cui, esso secondo lignaggio, riconosce il
suo colore di civiltà e di legislazione romana. Stefano I, che consacrò
Pipino, intimava la scomunica contro chiunque osasse portare
la mano sulla costui corona, mentre in rincambio, Pipino donava
alla santa sede ampie e ricche possessioni temporali, le sue città, il
suo esarcato, Ravenna, Rimini e Bologna. Stefano II poi andò debitore
a Carlomagno dell'ampliazione de' suoi dominii e della protezione
conceduta alla cattedra di san Pietro contra i Longobardi;
schiatta sì spesso a quella infesta, che fu dai Franchi domata; e questa
continuazione di buoni uffizi fra Roma e Carlomagno si fa più
grande ancora e più calda dopo l'esaltazione di papa Adriano.
</p>

<p>
Uscito quest'ultimo dalle grandi famiglie romane, discendeva da
senatori e da consoli, e il suo palazzo risplendeva delle imagini loro<a class="tag" id="tag1" href="#note1">[1]</a>;
astiava i Longobardi, e i Longobardi astiavano lui, ed erede
come egli era delle antiche opinioni romane sul principato della città
eterna, avrebbe voluto domar l'Italia con le chiavi di san Pietro, come
un tempo gl'imperatori l'aveano domata con le insegne dei centurioni
e dei tribuni; la mitra pontificale succedeva alla corona d'alloro
dei Cesari. Adriano e Carlomagno vivono fra loro in istretta
e confidente intimità; e poi che quest'ultimo è consacrato re dei
Longobardi, prende gli stati della santa sede sotto la protezione della
sua spada, nè alcuno osa più toccarli, Greco, Italiano o Saraceno
ch'ei sia. A rincontro Adriano, esercita pel re de' Franchi attentissima
vigilanza sull'Italia; gli notifica i fatti tutti che posson turbare
la possanza sua in questa parte; se un conte o un vescovo lombardo
prepara qualche sedizione, Adriano tosto s'affretta di darne avviso
all'amico; egli è il vigile agente della monarchia de' Franchi; gli
interessi sono fra loro comuni. Le epistole dal papa indiritte al figliuolo
e protettor suo il re de' Franchi, sono molte e tutte relative
all'ordinamento dell'Italia e allo spirito sedizioso e impaziente dei Longobardi,
i quali egli ora denunzia come sciolti da ogni freno di costumatezza,
ed ora come nimici della religione cattolica, e avversari implacabili
di san Pietro, e del vessillo suo che splendeva sul Vaticano.
Adriano testifica in una di esse a Carlomagno, l'esultanza sua per tutto
il bene che egli fa alla Chiesa, e per le sue buone intenzioni verso
<span class="pagenum" id="Page_5">[5]</span>
di lei: «Mio buono ed egregio figliuolo e re signore, instituito da
Dio. Io ti prego istantemente, come s'io fossi dinanzi a te in persona,
di far dare compimento a ciò che tu hai promesso al principe
degli Apostoli per salute dell'anima tua, ed affinchè Dio protegga il
tuo regno; e il principe degli Apostoli ti assista di maggior patrocinio
presso Sua Divina Maestà. Solo per l'aiuto di san Pietro, guardiano
del paradiso, tu se' venuto a capo di tutti i desiderii tuoi;
ad egli t'impetrò da Dio la vittoria ed il possesso del regno dei
Longobardi; però abbi sempre fede grandissima in lui chè a sua
intercessione, il Signore farà inchinar sotto a' tuoi piedi tutte l'altre
barbare nazioni ecc.»
</p>

<p>
E di simil tenore son tutte l'altre epistole; tutte congratulazioni
con Carlomagno pe' suoi gloriosi trionfi; egli è l'ottimo figliuolo,
il re d'Italia per volere di Dio; egli è colui, sotto la cui grande
spada ripara il patrimonio di san Pietro. Se vi ha qualche malvagio,
qualche iniquo che turbi la sicurtà pontificia, Adriano tosto ne scrive
a Carlomagno per ottenere ch'ei sia cacciato dall'Italia, invocando
pur sempre i diritti di Roma in nome del principe degli Apostoli,
affine d'imprimer negli uomini, con questa prosopopeia, un maggiore
rispetto per gli uomini potenti e bellicosi. «Noi abbiamo a dolerci
con la magnificenza tua, dolce e caro figliuolo, di Reginaldo,
uomo iniquo che semina zizzania, e muove gli uomini al male. Costui
cerca per ogni modo di fare offesa alla Santa Chiesa di Dio ed
a noi, e fa ogni poter suo per ispogliare empiamente san Pietro di
quanto tu gli fosti liberale per salvezza dell'anima tua, e vorrebbe
farselo suo; egli è pur venuto co' suoi nella città nostra<a class="tag" id="tag2" href="#note2">[2]</a>, e n'ha
menati via gli abitanti. Non credendo io che tu n'abbia fatto dono
per l'esaltazione di questo duca Reginaldo, ti prego istantemente
che, per amor del buon apostolo san Pietro, tu non lasci a costui
fermar piede in Italia<a class="tag" id="tag3" href="#note3">[3]</a>.»
</p>

<p>
Nè solo Adriano si tien contento al corrisponder per lettere, ma
sì ancora egli fa continua istanza a Carlomagno perchè gli mandi i
<span class="pagenum" id="Page_6">[6]</span>
suoi <i>missi dominici</i>, saper volendo ogni pensiero e volere del caro
suo figliuolo, il re dei Franchi; e insiste pure per avere suoi deputati,
nè venendo essi, il papa stesso gli manda egli alcuni vescovi
in legazione per conferire con lui<a class="tag" id="tag5" href="#note5">[5]</a>.
</p>

<p>
Appresso papa Adriano invita Carlomagno, amico suo, a venir
prestamente in Italia, ch'egli ha uopo di vederlo, e conferire con
lui. Desiderata è la presenza in Roma di Carlomagno, tanto più che
il pontefice si vede minacciato da molti malevoli, fra i quali gli addita
pur sempre i Greci, i Longobardi, i Napolitani che stringono e
accerchiano il patrimonio di san Pietro, per usurparselo<a class="tag" id="tag6" href="#note6">[6]</a>. «Salutando
la tua benevolenza, noi ti annunziamo con queste lettere come i rei
Napolitani, collegatisi coi Greci odiati da Dio, ascoltando i mali consigli
d'Arigiso, duca di Benevento, si sono di furto impadroniti della
città di Terracina, soggetta dianzi al dominio di San Pietro ed alla
podestà tua. Noi non abbiamo voluto far nulla in simil contingenza,
senz'aver prima i consigli tuoi, e però supplichiamo l'eccellenza tua<a class="tag" id="tag7" href="#note7">[7]</a> d'inviarci,
al più presto, Volfrino, sì che trovandosi qui verso le calende di
agosto, egli possa, mercè gli ordini tuoi, muover coi Toscani, cogli
Spoletini, ed anche coi tristi Beneventani, e ricuperar la detta città
di Terracina, ed insiem con essa Gaeta o Napoli, affin di rendere
a san Pietro quanto appartiene al suo patrimonio nel territorio di
Napoli stessa. Abbiamo nel giorno di Pasqua avuto un parlamento
con Pietro, l'inviato degli scaltri Napolitani, e chiestogli quanto appartiene
a san Pietro in quel tenitorio, gli abbiam significato il desiderio
nostro di veder quei popoli soggettarsi alla potenza tua, e dimandato
quindici statichi tra i figliuoli dei più nobili fra loro e della
città di Terracina; ed egli vi aderiva a patto che fossero confidati alle
mani del patrizio di Sicilia. Se non che non abbiam voluto nulla
conchiudere senza il consiglio tuo, volendo noi solo trattare per util
tuo, e sapendo quanto infidi son costoro nei loro disegni, però che pur
sempre hanno pratiche vive con Arigiso, duca di Benevento, il quale
riceve messi ogni giorno dal patrizio della Sicilia. Oltre di che, io
so di buon luogo che essi aspettano i figliuoli del reo Desiderio, per
combatter poi tutti uniti contro di noi e contro di te. Ti scongiuriamo
adunque di venire in aiuto nostro, chè da te solo e dall'apostolo san
<span class="pagenum" id="Page_7">[7]</span>
Pietro aspettiam forza e valore. Poco c'importa della città di Terracina,
ma non vorremmo che diventasse occasione ai Beneventani di
sottrarsi all'impero tuo. Laonde noi ti preghiamo di aiutarci al più
presto, affinchè così tu meriti di regnare eternamente coi santi».
</p>

<p>
Adriano è il Romano antico che si affatica d'ampliare e consolidare
il patrimonio di san Pietro, però che, erede com'egli è delle
memorie del patriziato, altro non vuole in fine che assicurare il dominio
di Roma sopra l'Italia; questa preminenza è la meta dei desiderii
suoi; egli è tutto invasato in Roma, ne' suoi monumenti, nei
suoi circhi, nelle sue basiliche; Roma fu l'antica metropoli del Lazio,
e tale esser dee ancor sotto i papi. Dalle grandi cose Adriano
discende alle più minute, tanto che ei dimanda pure a Carlomagno
i materiali a innalzar le sue basiliche; la costruzione dei monumenti
pubblici era cura, come si legge nella storia romana, dei consoli e degli
imperatori, come uno dei doveri dell'edilità, onde il pontefice pur
vi pon cura, e scrive: «Poi che ci hai fatto sapere, carissimo ed
eccellentissimo figliuolo, esser tu contento di aderire alla dimanda
nostra in proposito dei travi necessarii ai ristauri della santa chiesa,
noi ti preghiamo di far ch'essi giungano belli e ammanniti alla
chiesa di San Pietro verso il tempo delle calende d'agosto. Quanto
alla volta o cornice, che vuol pure essere ristorata nella basilica del
detto apostolo, converrebbe innanzi mandar un maestro che vedesse
qual genere di legname richieggasi a ripristinarla nello stato che
era anticamente; il qual maestro si renderà dappoi a Spoleto, e cercarvi
questo legname, perchè non ne abbiamo in paese di acconcio
all'uopo. Ma il santissimo fratello nostro, l'arcivescovo Volcaro, non
si dia fretta di venire fino a che il legname non sia ben secco, perchè
se fosse ancor verde non sapremmo che farne».
</p>

<p>
Ampie, ricche e fruttuose terre, e vaste e popolose città sono i
doni che Adriano, il romano patrizio, procacciar vuole all'eterna sua
città; egli è il papa più devoto che mai fosse alla potenza ed alle
memorie dei Romani, e quindi, alla foggia di un console antico,
egli a chieder si fa a Carlomagno ch'ei liberar voglia la terra dei
Sabini, mentre i malvagi gl'impediscon di prenderne possesso<a class="tag" id="tag8" href="#note8">[8]</a>.
</p>

<p>
Adriano manda poi reliquie, bandiere conteste di seta e d'oro, e
ossa di martiri a Carlomagno, a cui pur sta a cuore l'innalzamento
delle basiliche. Padrone, com'egli è, delle grandi selve della Turingia,
e del settentrione dell'Europa, egli possiede di forti travi, senza
dei quali rizzar non si possono gli edifizii di Roma. Noi lo vediam
quindi mandar legname e stagno e marmo per ristaurare la chiesa
di San Pietro che tanto fu danneggiata dagli acquazzoni di primavera,
<span class="pagenum" id="Page_8">[8]</span>
intanto ch'ei pure chiede per sè, come fu detto, alcuni mosaici,
avanzi della civiltà greca in Ravenna, per le barbare sue città
della Gallia. L'Italia tutta invoca la presenza di Carlomagno; i Beneventani
si ribellano, e turbar possono di nuovo la pace del pontificato.
«Se i Beneventani ricusano di sottomettersi agli ordini tuoi,
manda l'esercito alle calende di maggio, e vieni a fare una correria
contro di loro. Che se un esercito non li tiene in dovere dal mese
di maggio fino a settembre, quel tristissimo di Arigiso si proverà
a qualcosa contro di te, mosso, come sarà, dalle suggestioni dei
Greci, però che ha seco, come ognun sa, i legati loro, ed altri
ne tiene a Napoli. A te spetta il risolvere sul da farsi, e noi siamo
confidentissimi nel tuo potentissimo giudicio. Piacciati dunque di por
mano all'opera con la maggior celerità che puoi, così per la tua
come per la nostra salute».
</p>

<p>
Ogni buona ventura di Carlomagno, le sue vittorie, i suoi trionfi,
son celebrati a Roma come festa del pontificato medesimo. Carlo ha
vinto i Bavari, e il papa se ne congratula di cuore con lui. «Ma e
i Greci infidi non saranno anch'eglino posti a dovere, e castigati
delle tante insidie che tendono a Carlomagno? I Greci sono sempre
d'accordo coi duchi o coi conti longobardi o beneventani, gli assecondano
nelle sediziose lor mire, ed assaltano il pontificato e la
podestà di Carlomagno in Italia. Di grandissimo contento ci furon
le tue lettere di vittoria, e abbiam reso grazie a Dio, leggendovi che
la tua salute e quella della regina, nostra signora, e de' tuoi figli, è
pur sempre buona. Caro ci fu soprattutto l'intendere la soggezion
dei Bavari, che noi ti avevamo già predetta e augurata. Ora, io credo
che ti ricorderai di quanto ti dicevamo nelle precedenti nostre lettere
intorno a certi Capuani venuti a noi, ai quali giurar facemmo
innanzi all'arca di san Pietro d'esser fedeli all'apostolo di Dio ed
alla regale eccellenza tua. Or bene, dopo fatto il giuramento, un di
loro, Gregorio prete, ci chiese di parlarci in disparte, dicendo che
dopo fatto un simil giuramento ei non poteva più nulla tenerci
celato. Lo interrogammo a farlo spiegare in modo più chiaro, ed
egli allora ci raccontò come in quella che il gran re Carlo si partiva
da Capua, l'anno scorso, Arigiso duca mandasse legati a Costantino
imperatore, dimandandogli aiuto e protezione, e nel medesimo
tempo l'onore del patriziato, e tutto intero il ducato di Napoli;
e il pregasse inoltre di mandar con forte schiera di armati il cugino
suo Adelgiso, promettendo di sottomettersi all'autorità dell'imperatore,
ed anche agli usi dei Greci, così nella tosatura dei capelli,
come nel vestire».
</p>

<p>
Papa Adriano non sa darsi pace all'udir questa lega dei Greci
<span class="pagenum" id="Page_9">[9]</span>
con Arigiso, il rappresentante dei re longobardi. «O diletto mio
figliuolo, egli scrive a Carlomagno, Costantino ha mandato due suoi
domestici del palazzo a conferire il patriziato ad Arigiso, i quali portavan
seco vesti d'oro, una spada, un pettine ed un par di cesoie,
per dar effetto a quanto costui avea promesso, dicendo che si sarebbe
sottomesso a farsi tosare i capelli ed a vestire all'uso dei
Greci. Essi domandaron, di più, Romoaldo, figliuol d'Arigiso, in
ostaggio. Quanto ad Adelgiso, l'imperatore adduceva non avere potuto
mandarglielo, perchè avviato l'avea con un esercito contra Trevigi
o Ravenna. Se non che, al giunger loro, e' trovarono sconciati
i loro disegni dalle mani di Dio e dall'aiuto degli Apostoli, perchè
Arigiso, ed insieme con lui suo figlio Valdone, erano morti, e i Beneventani
non vollero in alcun modo riceverli, mentre Azzone, tuo
fido legato, stava in Salerno. Partitone poi questo diacono, se ne
andarono a prenderli per terra sul tenitoro greco, e gli ammisero
in città, dove passarono tre giorni in parlamenti con Adelberga, vedova
di Arigiso, e coi Beneventani, i quali dicean loro: — Noi abbiamo
mandato deputati al re Carlo per chiedergli che ei ci dia Grimoaldo
per duca, e fattagli la medesima istanza per mezzo del diacono
Azzone; rimanetene dunque a Napoli fino a che Grimoaldo arrivi, e
quel che suo padre Arigiso non potè fare, sì il farà esso Grimoaldo,
come sia in possesso delle dignità che gli pervengono; si assoggetterà
all'autorità imperiale, come promise suo padre, e adempirà tutte
l'altre profferte sue. Ond'è ch'essi ricondussero i due messi imperiali
per terra e in gran pompa fino a Napoli, e che i Napolitani gli
accolsero a processione, recando in fronte stendardi e pitture<a class="tag" id="tag9" href="#note9">[9]</a>; ed ivi
essi dimorano, godendo in fantasia della vittoria che speran d'ottenere,
e tramano insidie contro gli stessi Napolitani, insieme con
Stefano vescovo e Costantino, al quale mandarono avviso della morte
d'Arigiso e di suo figlio, aspettando gli ordini suoi intorno a ciò
che far deggiano. Nelle quali cose tutte, figliuolo eccellentissimo,
che Dio abbia in custodia, risplender fate la saggia potenza vostra,
tanto per la esaltazion della madre vostra spirituale, la Santa Chiesa
romana, e per la nostra salute, quanto per la sicurtà del vostro
reame<a class="tag" id="tag10" href="#note10">[10]</a>.»
</p>

<p>
Tali sono i sensi, quasi sempre, del carteggio di Adriano con Carlomagno;
sono due podestà che se l'intendon tra loro, due interessi
che si collegano, due menti che procedono di concordia a ristaurar
l'unità della Chiesa e dell'impero. E però alla morte di
Adriano, Carlomagno lo piange come amico suo, e detta i versi del
<span class="pagenum" id="Page_10">[10]</span>
suo epitaffio, scolpito in lettere d'oro sulla sua tomba, e il capo, il
gran re degli Austrasii, diventa poeta latino:
</p>

<div class="poem"><div class="stanza">
<p class="i01">Lagrimando sul padre, io Carlo questi</p>
<p class="i02">  Versi dettai. Te piango,</p>
<p class="i02">  Mio amore, e mio consiglio,</p>
<p class="i02">  E i chiari nomi nostri ho insiem contesti.</p>
<p class="i02">  Adriano e Carlo; io re, tu padre. Ah! il figlio</p>
<p class="i02">  Ti rimembra, te 'n priego, e fa che tosto</p>
<p class="i02">  Ei venga al padre accosto<a class="tag" id="tag11" href="#note11">[11]</a>.</p>
</div></div>

<p>
Adriano papa apparecchiò l'esaltazione di Carlomagno all'impero,
e Leone la compie; Leone che ha maggior uopo ancor d'Adriano
della protezione di lui, però che l'altro avea per sè il popolo romano,
i patrizii, i discendenti dei senatori; la famiglia sua era potente,
e sui gonfaloni leggevasi la lista de' suoi antenati. Papa
Leone, all'incontro, è in avversione al popolo di Roma, ond'egli
invoca in aiuto suo il patriziato del signor dei Franchi, e l'antica
città vede sventolare i vessilli della gente boreale. Leone viene a trovar
re Carlo fino in mezzo alle sue corti plenarie del Reno, della
Mosella e dell'Elba, e prostrasi dinanzi al monarca che passa tosto
in Italia per proteggere il papato. In quegli ultimi parlamenti decretata
è la ricostruzion dell'impero d'Occidente; questa dignità lusinga
l'orgoglio di Carlomagno, chè per essa è innalzato al grado
dei Cesari e degli Augusti, illustre pur tuttavia per tutto il mondo,
intanto che Leone si vede protetto dall'impero d'Occidente, da lui
posto e acclamato nelle mani di Carlomagno, il quale, fatto oramai
principe e signore di Roma, può co' suoi Franchi raffermare il pontificato
contro le turbazioni e le sommosse popolari sì frequenti per
lo spirito sedizioso dei Romani.
</p>

<p>
Da questo momento le pratiche fra gl'imperatori e i papi vanno
acquistando forma più regolare; nell'ordine materiale l'imperatore è
tutto; nell'ordine morale il capo è il papa; i concilii governano il
mondo cattolico; l'imperatore regna su tutte le terre che compongon
l'impero, e le bolle medesime recan la data della sua esaltazione.
Carlomagno e Leone si dan mano, si spalleggiano scambievolmente,
<span class="pagenum" id="Page_11">[11]</span>
e siffatta è l'union loro, sì costante l'intimità, che le canzoni eroiche
e i romanzi di cavalleria fingono che Leone fosse un bastardo
di Carlomagno; idea tutta feudale, tradizione germanica fatta a giustificar
tutti quegli infiniti donativi di terre che l'imperatore fece al
pontefice. Questa confusion dell'impero e del papato fu in appresso
la cagion movente delle grandi contese fra gl'imperatori germanici
ed i successori di Leone al pontificato. Come infatti sceverar ciò che
era d'ordine spirituale da ciò che era d'ordine temporale nel patto
dei Carolingi coi pontefici? Ond'è che i discendenti della casa di
Svevia si fecer più volte a rivendicare i diritti di Carlomagno, ed i
papi a rintuzzar le pretensioni di quegli Alemanni che, coperti di
ferro, calavano dal Tirolo fin sotto le mura di Roma. Il decimo secolo
e l'undecimo furon tutti pieni di queste contese fra papi e imperatori,
originate dalle donazioni di Carlomagno.
</p>

<p>
L'inconcussa dignità degl'imperatori di Costantinopoli e la porporata
vanità loro avean per più secoli tenuto a vile la famiglia dei
Merovei, siccome quella che regnava sui Barbari in una parte lontana
dalle loro frontiere; e quei greci regnanti, ricevendo a ogni poco
umili memoriali di questi capi franchi, con che chiedevano il pallio
del consolato o qualche dignità di palazzo, concedean loro i titoli di
capi e re tributarii, a dir degli scribi, coperti d'oro. Quindi è che,
allo stabilirsi del lignaggio carlingo, gli annali dell'impero appena
ne parlano nella quistione delle immagini, al tempo che Leone
l'Isaurico e Costantino Copronimo scrissero a Carlo Martello ed a
Pipino, stimolandoli a mettere in pezzi quei falsi simboli, ed a fare,
ad esempio loro, man bassa dei reliquarii d'oro. In tutto il resto i
Franchi andavano confusi con gli altri Barbari ond'era cerchiato
l'impero, e con tutte le altre torme di popoli e di tribù. Appena è
che si trovi orma della corrispondenza dei Carolingi coi Greci, ed
appena uno o due storici toccan di quel Carlo che era succeduto ai
prefetti di palazzo dei Franchi. Più tardi tuttavia, fu ben forza fare
stima della possanza di questo Barbaro, che già sovrastava, per le sue
conquiste, alle possessioni dei Greci.
</p>

<p>
A Costantino Copronimo era succeduto Leone IV, nè l'esaltazione
di questo nuovo imperatore fu contrassegnata da alcun rivolgimento
di palazzo, chè la quistion delle immagini tutte assorbiva le menti.
Leone IV metteva in pezzi i bassorilievi d'oro e i reliquarii d'argento
per levarne le pietre preziose che ornavano i santuarii, e le
leggende raccontano ch'egli s'impadronì d'una corona d'oro, di
smeraldi e di brillanti, appesa all'altare di Santa Sofia, e che, all'accostarsi
questa corona alla fronte, essa lo scottò come un carbone
acceso. Leone IV morì, lasciando a succedergli nell'imperio un
<span class="pagenum" id="Page_12">[12]</span>
fanciullo, di nome Costantino, e l'imperatrice Irene, che lasciò gran
memoria di sè negli annali del Basso Impero. Donna forte costei e
inesorabile, dopo aver, secondo l'uso dei Greci, fatto senza pietà
mutilare i parenti di suo marito, competitori di lei nella corona,
tenne il figliuol suo in grandissima suggezione, poi quando fu divenuto
maggiore, il fece deporre per regnar sola. Amante delle arti,
anzichè intimar guerra alle immagini ne allargò ed accrebbe il culto,
e a lei si debbe la conservazione dei monumenti bisantini.
</p>

<p>
Al regno d'Irene si vuol pur annodare i primi vincoli d'intimità
fra Carlomagno e l'impero d'Oriente, chè, senza dubbio, essi ebbero
principio alle invasioni delle provincie lombarde e dell'esarcato di
Ravenna, e all'occupazione dei feudi del Friuli, di Benevento e di
Spoleti per parte dei conti franchi; se non che allora tenean della
conquista e della guerra, chè queste terre eran prima possedute dai
Greci, e formavano, un secolo innanzi non intero, altrettante pertinenze
dell'impero d'Oriente, insieme con l'Adriatico greco, e solo
le avevano svelte alla corona d'oro degli imperatori, le conquiste
dei Longobardi. Irene ebbe pratiche d'amistà con Carlomagno re
dei Franchi quand'egli fu incoronato a Monza, e gli annali dicono
ch'ella profferse per isposo il figliuol suo Costantino ad una
delle figlie di quello, chiamata Geltrude, e che anche celebrate furono
le sponsalizie. Le canzoni eroiche narran pure che Irene, <i>imperatrice
di corona</i>, profferto avea la sua mano a Carlomagno, il quale avrebbe
così aggiunta una figlia della Grecia all'altre sue donne franche
e germane, e congiunto le due corone imperiali. Leone III fu l'ardente
promotore di queste nozze, però che i papi, simboli veri del
principio d'unità, cessar voleano le contese di religione tra l'Oriente
e l'Occidente, e l'unione o mistica o naturale d'Irene con Carlomagno
sarebbe stata come il termine dello scisma mercè la reintegrazione
del mondo romano.
</p>

<p>
Se non che tutto questo fu sconciato per le segrete mene dei
principi longobardi rifuggiti alla corte di Costantinopoli; anzi vi
ebbe un'intimazion di guerra fra i Greci ed i Latini; e Giovanni,
logoteta della milizia greca, dalla Sicilia venne ad approdar nel regno
di Taranto e di Napoli, per indi cacciare i Franchi dall'Italia;
ma nelle prime schermaglie, i Greci, sgominati, la diedero a gambe
innanzi alle lance dei Franchi, e Giovanni fu preso e messo a morte
per ordine di Carlomagno. I Greci, sì culti, sì snervati dalla civiltà,
non valevan più nulla per soldati, ora come avrebbon essi potuto
combattere contro gli uomini del Nord, contro quei Franchi d'Austrasia
più valenti dei Bulgari ond'era minacciata la loro metropoli?
Irene, la protettrice delle immagini, la donna artista, non rinunziò
<span class="pagenum" id="Page_13">[13]</span>
punto per questo al disegno di sposar suo figlio Costantino Porfirogenito
a Geltrude, e mandò un'ambasceria greca che venne a
trovar Carlomagno ad Aquisgrana, dove furon celebrate nuove sponsalizie,
e tanto è vero che queste nozze furono convenute indi a breve
tempo, che gl'inviati greci lasciarono a Geltrude un eunuco dottissimo
per istruirla dei costumi e degli usi di Bisanzio, e così della
lingua ch'ella parlar doveva ai ministri del palazzo. Le quali pratiche
fra Irene e Carlomagno continuarono fino a che una nuova
rivoluzione abbattè l'autorità dell'imperatrice, e lo storico Teofane
afferma che ancora trattassi di congiungere i due imperi. «Alcuni
apocrisarii, egli dice, furono inviati affin di congiungere Irene in
matrimonio con Carlomagno, e unire in un solo gl'imperi d'Oriente
e d'Occidente; ma Azzio, cui stava a cuore d'assicurar l'impero al
proprio fratello, sconciò questo disegno». Un fecondissimo avvenimento
sarebbe stato questo maritaggio dell'imperator d'Occidente
coll'imperatrìce d'Oriente, poichè per esso sarebbe stato ricomposto il
romano impero negli ampli suoi confini, e i Barbari distrutto non
avrebbero gli ultimi avanzi dell'antica civiltà. Se non che nel corso
dei tempi raro è che le cose si ricompongano sotto le medesime forme:
ciò che cade più non risorge, e quando un edifizio è crollato,
niuno può far di raccorne sì a punto i rottami da rifarlo grande e
forte in tutto come prima, nè più ridonar si può la vita a chi è spento.
</p>

<p>
La rivoluzione del palazzo di Bisanzio, che spezzava lo scettro in
mano ad Irene, sollevava all'onor della porpora un uom di guerra,
Niceforo, che fu dai soldati alzato in sugli scudi, come si vede nelle
miniature dei tempi, e fu dal patriarca coronato in Santa Sofia.
Irene, trattata prima con riverenza, siccome sposa di Leone e madre
di Costantino Porfirogenito, fu indi chiusa in un monastero, e colei
che pur dianzi avea grado e podestà d'imperatrice, andò a finir cattiva
e confinata nell'isola di Lesbo. Una lettera dei legati franchi
a Costantinopoli narra questa revoluzione domestica, nella quale sostennero
Irene finchè poterono, siccome alleata di Carlomagno, ma poi
terminato il moto, abbandonaron Costantinopoli per venire a riferir
di presenza all'imperatore gli avvenimenti che agitato aveano l'impero
d'Oriente, e i motivi politici ond'era stata mossa l'esaltazione
di Niceforo.
</p>

<p>
La possanza di Carlomagno era tale che Niceforo ben comprese
dover egli cercare, innanzi tutto, l'amistà sua;le frontiere dell'uno toccavan
quelle dell'altro e grande era il timor delle irruzioni dei Franchi
coronate sempre dalla vittoria. Per acquistarsi quindi l'amicizia e la
grazia di Carlomagno, Niceforo gli mandò una solenne ambasceria;
ed esperti oratori, com'eran quei Greci, giustificar doveano l'esaltazione
<span class="pagenum" id="Page_14">[14]</span>
del signor loro, e i motivi ond'era stato svelto lo scettro di mano
ad Irene, amica dell'imperator dei Franchi. Il monaco di San Gallo,
vivace cronista, segue, passo per passo, gli ambasciatori greci, che
vengono a salutar Carlomagno a nome di Niceforo. I Franchi aveano
grandemente in dispregio questa razza bisantina; i vescovi da Carlo
mandati a Costantinopoli raccontavan mille istorie intorno alle bizzarre
usanze dei Greci, e queste istorie giravano di bocca in bocca, e
il buon monaco di San Gallo le racconta a questo modo: «Nel tempo
della guerra contro i Sassoni, Carlo mandò suoi legati all'imperatore
di Costantinopoli, il quale si fece a dimandar loro se gli stati di Carlo
suo figliuolo<a class="tag" id="tag12" href="#note12">[12]</a> erano in pace, o turbati dalle nazioni vicine; e
avendo il capo dell'ambasceria risposto che tutti erano in pace, salvo
un certo popolo, chiamato i Sassoni, che infestava con le sue depredazioni
le frontiere di Francia: — Oh cielo! rispose quel principe che
marciva nell'ozio, e non era punto fatto alla guerra, e perchè il diletto
figliuol mio si affatica egli a combattere sì picciol nemico,
senza fama nè valore? Io dono a te stesso questa nazione con tutto
ciò che possiede! — Tornato in patria, l'ambasciatore riferì questo
discorso a Carlo, il quale gli rispose queste parole: — Ben più avrebbe
fatto per te quest'imperatore, se t'avesse donato un buon mantello
per un sì lungo viaggio».
</p>

<p>
I vescovi mandati da Carlomagno nell'impero di Costantinopoli, essendo
stati, come vedesi, male accolti, se l'avean legata al dito, e il
monaco di San Gallo non manca di soggiunger appresso, come
i Franchi se ne vendicarono. «Poco di poi l'imperator greco mandò
anch'esso suoi ambasciatori al glorioso Carlo, e si abbattè appunto
che in quell'occasione si trovasser con lui il medesimo vescovo ed
il duca di cui è detto, i quali, all'udir annunziare la venuta di quei
legati, suggerirono al saggio monarca di farli condurre attraverso
alle Alpi per vie impraticabili tanto che logorato e consumato avessero
al tutto quanto seco portavano, e fosser così obbligati di presentarsi
a lui già ridotti in pessimo arnese. Poi, quand'ei furono arrivati, il
vescovo e il compagno suo fecer sedere il conestabile in mezzo a
tutti i suoi dipendenti, e sovra un seggio elevato per modo che far
non si potea di non prendere quest'uffiziale per l'imperatore. Onde
gli ambasciatori, come tosto lo videro, si prosternarono a terra per
adorarlo, ma ributtati dai servitori di Carlo, furon costretti a passar
nelle altre stanze più innanzi, ove, avvisato il conte del palazzo che
parlava ai grandi raccolti intorno a sè, credendolo il principe, di
nuovo si precipitarono a terra. Cacciati più innanzi e schiaffeggiati
<span class="pagenum" id="Page_15">[15]</span>
dagli astanti, che andavan loro dicendo: — Questi non è l'imperatore, — andarono
oltre, e trovarono il siniscalco della tavola reale
attorniato da tutti i famigli, coperti di abiti ricchissimi, nè più dubitando
che colui non fosse il re, eccoli di nuovo a terra. Cacciati anche
da questo luogo, videro in un salone tutta la gente di servigio
della camera reale intorno al loro capo, e per allora si tennero certi
che quello esser dovesse veramente il primo dei mortali. Ma quell'uffiziale
li tolse da questa credenza, e promise loro di fare ogni poter
suo in un coi primi della corte, per ottenere ad essi, se far si potea,
la grazia d'essere ammessi alla presenza dell'imperatore augusto.
Alcuni di quelli che trovavansi con lui, ebbero intanto commissione
d'introdurli in gran cerimonia.
</p>

<p>
«Carlo, il più illustre dei re, sfolgorante come il sole al suo sorgere,
e tutto splendiente d'oro e di gemme, stavasene assiso presso
una finestra che mandava gran luce, appoggiato ad Ettore, che tale era
il nome del vescovo da lui già mandato a Costantinopoli. Intorno
all'imperatore erano schierati a cerchio, a simiglianza della milizia
celeste, i suoi tre figliuoli da lui assunti a compagni già nell'impero,
le sue tre figlie con la madre loro, splendide di virtù in uno e di
bellezza; e prelati d'aspetto e di merito senza pari; e abati illustri
per la nobiltà del pari che per la santità loro, e duchi, appetto dei
quali tal non fu in antico lo stesso Giosuè nel campo di Galgala. Questa
schiera, al par di quella che ributtò Ciro e gli Assirii suoi
dalle mura di Samaria, avrebbe potuto, come se avesse avuto Davide
nel mezzo, giustamente cantare: O re e popoli tutti della terra, o
principi tutti e giudici della terra, garzoni e donzelle, vecchi e fanciulli,
lodate tutti il nome del Signore! — Gli ambasciatori greci,
colti da stupore, si sentirono venir meno; e usciti di conoscenza,
caddero muti e svenuti al suolo. L'imperatore, con tutta benignità,
li fece alzar da terra, e procurò di rincorarli alquanto con parole di
conforto; ma quando poi videro colmato di tanti onori quell'Ettore
che i Greci trattato aveano con tanta sgarbatezza e disprezzo, presi
da nuovo spavento, ricaddero a terra, nè si levarono finchè il principe
ebbe giurato loro, pel re de' Cieli, che non sarebbe lor fatto
male alcuno. Rassicurati da questa promessa, cominciarono a mostrar
maggiore fidanza; ma, ritornati che furono alla patria loro, non posero
mai più piede nel nostro paese<a class="tag" id="tag13" href="#note13">[13]</a>.
</p>

<p>
«Qui è il luogo di raccontar come l'illustre Carlo avea intorno a
sè uomini sapienti in ogni cosa. Dopo celebrato il mattutino in presenza
dell'imperatore, quei Greci, nell'ottava di Natale, cantavano
<span class="pagenum" id="Page_16">[16]</span>
in segreto e nella lingua loro alcuni salmi in onore di Dio, quando
il re, che stava nascosto in una stanza vicina, rapito dalla dolcezza
della loro poesia, impose a' suoi cherici di non por cibo in bocca finchè
recato non gli avessero quelle antifone voltate in latino; quindi
è che tutte son d'uno stile, e che in una di esse trovasi scritto <i>conteruit</i>
in luogo di <i>contrivit</i>. Quegli stessi ambasciatori avean portato
seco istromenti d'ogni sorta, che veduti furtivamente insiem con le
altre cose rare che coloro aveano, furon dagli artieri del sagace Carlo,
con gran diligenza imitati. Segnalaronsi essi principalmente nella
contraffazione d'un organo, quel mirabile istromento che, per mezzo
di vagelli di rame e mantici di pelli taurine, cacciando l'aria, come
per incantesimo, in canne pur di rame, eguaglia co' suoi ruggiti il
rombo del tuono, e con la sua dolcezza i lievi suoni della lira. Non
è questo il luogo nè il tempo di raccontare dove fu posto quest'organo,
nè quanto ei durasse, nè come andasse a male insieme con
mille altre cose preziose che lo Stato perdette».
</p>

<p>
D'onde sono a notarsi i due sentimenti che inspirava a quei giorni
l'aspetto della civiltà bisantina; prima un alto disprezzo per la viltà
e doppiezza dei Greci, non avendo gli uomini forti e vigorosi che
dimoravan sulla terra di Francia, e nelle cittadi a riva del Reno e
della Mosella, stima veruna per quegli sciagurati eunuchi, quei giullari
coperti di seta che difender non sapeano con la lancia e la spada
la città loro; poi lo stupore e l'abbagliamento quasi, da cui eran
presi a quella inoltrata civiltà, a quei mirabili monumenti, a quei
progressi dell'industria, a quelle maraviglie della scultura, all'udire
un organo armonioso, al vedere un dipinto di vivace colorito, un
ricco reliquiario, o la porpora di quelle città loro sontuose. Questi
due sì opposti sentimenti si manifestano nelle croniche; se parlano
dei Greci come uomini, sono parole di spregio e d'astio di razza
contro razza; se parlano all'incontro dello spettacolo ch'offre Bisanzio
co' suoi monumenti, co' suoi giardini, con le sue statue, co' suoi
vasti ippodromi, allora son tutti entusiasmo, e gli stessi monaci latini
non posson far di non restare maravigliati a una civiltà che somiglia
ad una bella statua d'avorio, tutta cosparsa d'oro e di gemme.
La detta ambasceria di Niceforo a Carlomagno non avea sol commissione
di appiccar pratiche per la confederazione tra i due imperi,
ma sì ancora di stabilire i confini dell'una e l'altra frontiera in modo
esatto e permanente; il che implicava la ricognizion pura e semplice
del titolo d'imperatore d'Occidente nella persona di Carlomagno. In
alcuni frammenti che ci rimangono, si vede anzi il cambiamento che
viene operandosi nella diplomatica corrispondenza del gran principe
austrasio cogli imperatori bisantini. Egli non è più <i>rex</i> soltanto, ma
<span class="pagenum" id="Page_17">[17]</span>
<i>basileus</i> e talvolta anche <i>imperator</i>; nè egli chiama più il signore
che regna in Bisanzio col nome di padre, ma sì con quel di fratello;
egli non è più tributario loro, ma loro eguale, cambiamento decisivo
nelle forme, ed a Costantinopoli le forme erano tutto.
</p>

<p>
I limiti dei due imperi vennero, quanto all'Italia, assegnati sulle
frontiere della Puglia, del ducato di Taranto e di Napoli; sull'Adriatico,
alla Venezia, alla Dalmazia, all'Istria; verso il Danubio i
territorii venner divisi per le nazioni barbare accampate nelle lande
dal Danubio fino al Volga. La quale contrazione fu fatta non senza
una certa giustizia ed equità, e l'effetto suo più significativo fu la
ricognizione d'un impero d'Occidente, salutato dai Cesari di Costantinopoli
come un rinnovamento di quel tempo in cui fu diviso il
mondo romano, con due sedi in due grandi capitali città, Roma
e Costantinopoli. E poichè le idee sopravvivono alle cose, e quest'imperio
romano avea lasciato tante gloriose memorie de' suoi Augusti
e de' suoi Cesari, non è maraviglia che uomini anche di stirpe germanica
ad onor si recassero di ristaurar l'impero con le reliquie
della civiltà da esso lasciate in retaggio alla terra. Il titolo d'imperator
d'Occidente avea lasciato gran fama anche tra le barbare nazioni,
e lo splendor di Carlomagno non ebbe ad esserne che più
sfolgorante tra le generazioni.
</p>

<p>
La rinomanza di quest'imperatore e lo strepito delle conquiste e
maraviglie sue, erano pur penetrati in Oriente, dove, l'anno dell'Egira
170 e di Cristo 786, seguì l'esaltazione d'un gran califfo di
nome Arun-al-Raschild, o il Giustiziere, e Abulfeda racconta le guerre
de' suoi primi anni che gli assicurarono il califfato. Le civiltà dell'India,
della Persia e della Grecia operato avevano sulla nazione
araba, e se ne trovavano tracce in ogni luogo. Gli Arabi non erano
altrimenti un popolo creatore, ma sì imitatore, che ripetea le tradizioni
persiane, indiane e greche; traduttori com'essi erano degli
studi bisantini, ed esperti copiatori dell'architettura e dell'arti dell'Indostan,
o dei monumenti sassanidi, ed eredi della scuola alessandrina,
e' non sapevan da sè stessi nulla creare, ma destri erano
in contraffare, imitare, tradurre. Dal dì della sua esaltazione Arun
era in guerra cogli imperatori, quindi non è strano ch'ei cercasse
l'alleanza di Carlomagno, nè questa politica dispiacer doveva ai Franchi
d'Occidente<a class="tag" id="tag14" href="#note14">[14]</a>, sì avversi com'erano ai Greci di Bisanzio. Riferiscon
le cronache che il califfo mandò legati a Carlomagno con un
presente di nuova foggia, ed era un orologio sul far bisantino, con
tutta quella finezza e pazienza di lavoro che gli Arabi in grado
<span class="pagenum" id="Page_18">[18]</span>
supremo posseggono. Il quadrante era composto di dodici porticine che
formavan la divisione delle ore; ogni porta restava aperta, poi all'ora
duodecima, dodici piccioletti cavalieri, uscendo insieme, facevano il
giro del quadrante, e chiudevan tutte le porte, e ogni giorno così.
Questo lavoro, tutto d'avorio, ad ammirazione di tutta la corte di Carlomagno,
fu collocato nella cattedrale di Compiegne<a class="tag" id="tag15" href="#note15">[15]</a>.
</p>

<p>
Il monaco di San Gallo che scrive d'ogni novella, non lasciò di
narrar, con tutti i suoi particolari, la venuta degli ambasciatori d'Arun,
e le pratiche appiccatesi tra il califfato e il nuovo imperator
d'Occidente. «Alcuni ambasciatori furono inviati all'imperatore dalla
Persia, i quali pensarono di far meglio approdando ai lidi d'Italia,
mossi anche dal grido di Roma che sapevano esser soggetta all'impero
di Carlo. Ma essi furono accolti con sospetto dai vescovi della
Campania, della Toscana, della Romagna, della Liguria, e finalmente
della Borgogna e della Gallia, e altresì dagli abati e dai conti, cui
fecero manifesto il motivo del loro viaggio, e da alcuni di essi non furon
voluti ricevere, finchè dopo corso un anno, quegli sciagurati,
stracchi e spossati dal lungo viaggio, vennero in Aquisgrana a trovar
quest'imperatore tanto famoso per le sue virtù, se non che, giunti
essendo appunto e annunziati al principe nella settimana più solenne
della quaresima, fu differita l'udienza loro fino alla vigilia di Pasqua.
Ed in questa festività, la maggiore di tutto l'anno, essendo l'incomparabil
principe vestito d'ornamenti senza pari, fece introdurre
alla sua presenza i legati di quella nazione, un tempo spavento dell'universo,
e il massimo Carlo apparve loro tanto più maestoso d'ogn'altro
mortale, che si persuasero di non aver mai prima di lui
veduto nè re nè imperatore. Gli accolse egli benignamente, e concedette
loro la grazia insigne di poter, come i suoi proprii figliuoli, andar
dove più volessero, di esaminare ogni cosa, d'informarsi e pigliar
nota di checchè si fosse. Rapiti dal contento, a tutte le ricchezze dell'Oriente
anteposero il bene di non dipartirsi dall'imperatore, di contemplarlo
e ammirarlo continuo. Saliti dunque nella tribuna che
sopraggiudica intorno la basilica, e di là guardando ora il clero ed
or la milizia, ma pur sempre ritornando cogli occhi sul principe, nè
potendo, nell'eccesso della loro esultanza, trattenersi dalle liete loro
acclamazioni, battevano palma a palma, e prorompevano: — Fin qui
noi non abbiam veduto che uomini di terra; ma ora sì che ne
<span class="pagenum" id="Page_19">[19]</span>
vediamo uno d'oro. — Poi, appressandosi a ciascun dei grandi, ammiravano
la novità delle vesti o dell'armi loro; di nuovo indi tornando
all'imperatore, come al più degno dei loro omaggi. Passata
così la notte del sabato santo e la domenica vegnente a tutto veder
nella chiesa, furono in questo santissimo dì convitati al sontuoso
banchetto del munificentissimo Carlo, insiem coi grandi della Francia,
anzi dell'Europa; ma stupefatti a quanto vedevano, si levaron di
tavola quasi digiuni. Ed ecco che il giorno appresso, all'istante in cui
l'Aurora, lasciando il letto di Titone, dispensava la luce del sole<a class="tag" id="tag17" href="#note17">[17]</a>,
Carlo, insofferente del pigro riposo, muove per la foresta in caccia
del bufalo e dell'uro<a class="tag" id="tag18" href="#note18">[18]</a>, conducendo seco i legati; ma quei poveri
Persiani alla vista di quelle immani belve, colti da grandissimo spavento,
si danno alla fuga. Intanto il prode Carlo, che non sa che sia
timore, cavalcando un velocissimo corridore, raggiunge una di quelle
fiere, trae la spada, e fa per troncarle il capo; ma il colpo non va
pieno, e il feroce animale rompe il calzare del re insiem con le strisce
che lo legano, e gli sfrega con la ponta delle corna la parte dinanzi
della gamba tanto da farlo poi alquanto zoppicare, e infuriato
per la tocca ferita, fugge tra piante e balze per una macchia foltissima.
Tutti i cacciatori vogliono spogliarsi a gara dei loro calzari,
per servirne il loro signore, ma egli non lo consente, dicendo: — Io
vo' mostrarmi in questo stato a Ildegarda».
</p>

<p>
Or nell'antica cronaca, l'imperatrice Ildegarda è la sposa diletta,
la sollecita compagna di Carlomagno; essa non l'aveva tuttavia seguito
in questa fiera caccia nelle selve della Germania, ed erasene restata
in villa od in corte. «Intanto Isimbardo, figliuolo di Varino,
prosegue il cronista, avea inseguito la belva, nè osando avvicinarsele
troppo, le scagliò contro il suo giavellotto, cogliendola tra la giuntura
della spalla ed il petto fino al cuore, indi la presentò ancor palpitante
all'imperatore, il quale, senza pur mostrar d'avvedersene, lasciando
a' suoi compagni di caccia il corpo dell'animale, tornossene
al suo palazzo, ed ivi fatta chiamar la regina, e mostratole il lacerato
suo calzare, le disse: — Che meriterebbe colui che m'ha liberato dal
nemico da cui io ebbi questa ferita? — Ogni ben del mondo, rispose
la principessa. — L'imperatore allora le raccontò l'accaduto,
e fatte recare in testimonio le tremende corna della fiera, fu veduta
la regina sciogliersi in lagrime, mandar profondi sospiri, e percuotersi
<span class="pagenum" id="Page_20">[20]</span>
il petto con ambe le pugna. Inteso poi che Isimbardo, in disgrazia
a quei giorni del suo signore, e spogliato d'ogni onor suo, era
quello il cui braccio avea liberato l'imperatore da un sì formidabil
nemico, precipitatasi ai piedi del marito, ottenne da lui che allo stesso
Isimbardo fosse restituita ogni cosa toltagli, nè contenta ella a questo,
gli fece di sua mano larghissimi doni. I Persiani offrirono ancora
all'imperatore un elefante con alcune scimie, balsamo, nardo,
essenze diverse, aromi, profumi e droghe medicinali d'ogni sorta,
tanto che parea n'avessero vuotato l'Oriente per empirne l'Occidente.
Frattanto essendosi alquanto più addomesticati coll'imperatore,
avvenne che un giorno in cui erano più allegri del solito e riscaldati
da vin generoso, essi rivolsero, motteggiando, queste parole all'imperatore,
il quale, temperantissimo, era in tutto il suo senno: — Certo,
imperatore, la vostra potenza è grande, ma pur meno assai di quanto
la fama divulgò nei regni dell'Oriente. — A che Carlo, dissimulando
l'interno suo corruccio, rispose ridendo: — E a quale proposito dite
voi questo, figliuoli miei? e da che vi fu suggerito questo pensiero? — Ed
essi allora, tornando ai primi tempi del loro viaggio, gli raccontarono
per filo e per segno tutto ciò che ad essi era intervenuto nelle
regioni al di qua dei mari, dicendo: — Noi Persiani, Medi, Armeni,
Indiani ed Eleniti, vi temiam tutti più che il nostro medesimo signore
Arun. Che direm poi dei Macedoni e dei Greci, i quali paventano
la vostra grandezza, come più atta ad opprimerli dell'onde del mar
Ionio in tempesta? Quanto agl'isolani tutti, fra mezzo a cui siamo
passati, ei si mostrano siffattamente solleciti e devoti a vostro servigio,
da crederli pasciuti nel vostro palazzo e gratificati dai vostri
più magnifici e onorevoli benefizi. Ma i grandi all'incontro del vostro
paese non ci sembrano troppo vogliosi di piacervi, se non in presenza
vostra; prova ne sia, che quando noi, per via, gli abbiamo
pregati si degnassero di far qualche cosa per noi, a riguardo della
vostra persona, che noi venivamo a cercar sì da lontano, eglino ci
han congedati senz'ascoltarci ed a mani vuote.» Udita la qual cosa
l'imperatore privò di tutte le loro cariche ed onori i conti e gli abbati,
ai quali presentati si erano gli ambasciatori<a class="tag" id="tag19" href="#note19">[19]</a>; quanto ai vescovi,
essi furon da lui condannati a forti ammende, dopo di che ordinò
che i legati fossero condotti con grandissimi onori e attentissime sollecitudini
sino alle frontiere del loro paese.
</p>

<p>
Queste pratiche tra l'imperatore d'Occidente e i califfi posavano
particolarmente sulla scambievole necessità d'invigilare i sovrani di
Bisanzio; naturalissima invero era l'ammirazion dei califfi per Carlomagno,
<span class="pagenum" id="Page_21">[21]</span>
ma anche l'interesse avea la sua parte in questi uffizi tra
sovrano e sovrano. Il monaco di San Gallo prosegue indi a dir delle
altre maravigliose ambascerie, che vennero a complir coll'imperatore
alle sue diete d'Aquisgrana, e massime di certi legati d'un re
d'Affrica, che gli recarono in presente un leone della Libia, uh orso
della Numidia, del ferro d'Iberia, della porpora di Tiro e altre ricche
derrate di quella contrada; e racconta, come Carlo in contraccambio
sovvenne, per fin che visse, quei Libii, poverissimi com'erano in terre
coltivabili, delle ricchezze che somministra l'Europa, in grani, vino,
olio, e li sfamò con man liberale, conservandoli così eternamente a
sè fedeli e devoti, senza bisogno di soggettarli a vergognosi tributi.
Indi tocca d'una legazione dallo stesso Carlo mandata in Persia con
suoi doni pel re, poi torna di nuovo al califfo Arun, dicendo com'egli
volea dar tutto sè stesso e il suo regno in mano di Carlomagno,
tanto andò preso alla grandezza e potenza sua. Ora, quantunque
la storia non debba tenere per pretta verità ogni detto del
monaco di San Gallo, sì entusiasta pel suo principe, non è tuttavia
men vero, che tutto ciò non serva a provar l'importanza, che
oramai i califfi e gl'imperatori d'Occidente ponevano nei vincoli
fra loro, avversi come gli uni e gli altri avevano i Greci; oltre i
quali i califfi aveano per avversarii gli Arabi di Spagna, che i Franchi
annoveravano parimenti fra i loro nemici. Laonde Carlomagno ed
Arun-al-Raschild non aveano alcun opposto interesse; che se la diversa
credenza religiosa formava ostacolo alla stretta intimità loro,
pur continuamente la politica e il commercio li raccostavano, ed aveansi
scambievolmente in rispetto. I due imperi anche non si toccavano da
nessuna parte, e Carlomagno trovava nell'amistà di Arun un modo
a spaziare colle sue navi, ed a potere assecondar lo spirito di pellegrinaggio,
che di que' giorni volgevasi verso la Siria. Vero è bene
che Arun-al-Raschild non cedè altrimenti la signoria della Palestina a
Carlomagno, chè la fu questa una di quelle tradizioni delle croniche,
da porsi fra i romanzi di cavalleria<a class="tag" id="tag20" href="#note20">[20]</a>; ma pur sempre sussiste che
egli concedè ai pellegrini libero il passo per a Gerusalemme. Queste
consuetudini di pellegrinaggio erano famigliari all'Oriente, dove un
sepolcro muover faceva intere generazioni, e i costumi di quei popoli
erranti vi facean comuni i viaggi da un capo all'altro del
deserto per atti di religione e di pietà. Furon concessi privilegi e prerogative
da una parte e dall'altra, Carlomagno ed Arun fecero accordo
<span class="pagenum" id="Page_22">[22]</span>
per condursi con la stessa politica verso i Greci, e la moral
preminenza dell'imperatore occidentale in Oriente ascese sì alto, che
al regno suo si riferisce l'origine della maggior parte delle patenti
di commercio e dei privilegi mercantili de' Francesi nella Siria.
</p>

<p>
Così da re come da imperatore, Carlomagno aveva sue corrispondenze
cogli emiri di Spagna, coi conti di Castiglia, coi vassalli e con
le popolazioni ond'erano attorniati gli sterminati suoi dominii d'occidente,
sì che scorrendo i diplomi e le pergamene, tu resti maravigliato
a tanta moltitudine di omaggi, che vengono a riverir l'imperatore.
Ora sono gli emiri<a class="tag" id="tag21" href="#note21">[21]</a> o alcaidi di Catalogna o del Guadalquivir, che,
carichi di presenti, vengono a dichiararsi vassalli suoi in mezzo alle
sue corti plenarie; ora sono capi di tribù e duchi e conti che concorrono
a schierarsi d'intorno alla suprema autorità dell'imperatore.
Il nome di Carlomagno è sì famoso per tutto il mondo, che appena
egli si mostra in questo o quel luogo, tosto a lui vengono i visitatori
d'ogni paese, e il regno suo è siffattamente avventurato e forte, che appena
ci ha una sola disfatta veramente deplorabile, quella di Roncisvalle.
Nè le pratiche che si stabiliscon fra gli emiri, gli alcaidi,
i conti di Castiglia e Carlomagno, chiamar si possono corrispondenze
diplomatiche; bensì sono omaggi feudali e sommissioni per
tributi e donativi; le sole corrispondenze solenni, e da pari a pari
son quelle che egli ha cogli imperatori di Costantinopoli e coi califfi
di Persia.
</p>

<p>
Ci ha qualche diploma che testimonia pur le corrispondenze di Carlomagno
coi capi, <i>reges</i> o condottieri dell'ettarchia sassone, e particolarmente
con Offa, re di Scozia, che, a quanto pare, era amico
dell'imperatore. L'Inghilterra, con tutti i suoi ripartimenti e sminuzzamenti
infiniti, avea avuto il privilegio di mandar quasi tutti i più
potenti convertitori di popoli che scorrevano la Germania a predicarvi
la legge di Cristo. Questi sacerdoti, Bonifazio in capo di lista,
che venivano dalla Gran Bretagna, per annunziare la fede al mondo,
aveano un non so quale ardimento e coraggio, come tutte le popolazioni
sassoniche; quindi è ch'eglino attraversavano sicuramente la
Belgica e la Neustria, per portarsi sulle rive dell'Elba. Carlomagno
<span class="pagenum" id="Page_23">[23]</span>
poi ponea gran cura a protegger questi predicatori, stromenti come
erano operosissimi per la conversione della Sassonia, e li esorta e
prega continuamente di visitar le provincie dell'impero suo, e vuol
che seguasi l'esempio sì prevalente di san Bonifazio, e che i predicatori
cristiani vengano a raffermar la conquista; infatti queste comunicazioni
co' sacerdoti anglosassoni, prepararon quell'altre più ampie
che si stabilirono in sul finire de' Carolingi. Ma fino al regno d'Alfredo
il Grande, nulla si fa di qualche momento in Inghilterra; la
razza sassone vivea ne' suoi campi militari, frastagliata in ettarchia,
senza maggiore unità di quella che ci avea nell'Austrasia e nella
Neustria innanzi all'esaltazione di Carlomagno, e il cercar ivi regolari
comunicazioni, sarebbe un medesimo che mostrarsi ignari dello
spirito dei tempi e della storia.
</p>

<div class="chapter">
<p>
<span class="pagenum" id="Page_24">[24]</span>
</p>

<h2 id="cap2">CAPITOLO II.
<span class="smaller">PRIMO PERIODO DEI CAPITOLARI DI CARLOMAGNO.</span></h2>
</div>

<div class="blockquote">
<p>
Classificazione dei capitolari. — Son essi tolti dal diritto romano? — Fonte
ed origine del diritto germanico. — Ordinamento della Chiesa. — Formole ecclesiastiche. — I
vescovi. — Riforma. — Capitolari di Francoforte, dei conti, su
Tassillone duca di Baviera. — Il gran capitolare <i>De villis</i>. — Diritto domestico. — Spirito
generale della prima epoca dei capitolari.
</p>
</div>

<p class="yrs">
769 — 800.
</p>

<p>
I capitolari di Carlomagno, ampia espressione degli usi e dei costumi
dell'ottavo e del nono secolo, non appartengono tutti al medesimo
tempo, e chiare vi appariscon le tracce del progresso di sua
possanza, e i periodi, d'uno in altro, della grandezza sua. Quand'egli
è soltanto re dei Franchi, non ispiega l'antiveggenza di quand'egli
è imperator d'Occidente, e gli avvedimenti suoi nell'arte del governare,
vengon crescendo insieme con la podestà sua. Il tempo dell'ordinamento
amministrativo per lui, come si vede chiaro, è dappoichè
egli ha vestito la porpora imperiale, ultima meta della sua ambizione.
In questi ampii codici, chiamati capitolari, non ha veruna filosofica
classificazione; le provvisioni legislative ci sono mescolate insieme
e confuse, onde fallace sostanzialmente sarebbe ed arbitraria
ogni divisione per ordine di materie. I capitolari contengono principii
confusi: la Chiesa, la giustizia, l'amministrazione, il diritto comune
ci sono del continuo frammescolati; non c'è ordine di materie,
come se queste leggi fosser venute l'una dopo l'altra senza disegno
d'unità, e nondimeno l'unità è il fine del governo di Carlomagno<a class="tag" id="tag22" href="#note22">[22]</a>.
</p>

<p>
<span class="pagenum" id="Page_25">[25]</span>
</p>

<p>
In leggendo applicatamente e ponderatamente questi capitolari, tu
non puoi fare di non domandare a te stesso s'ei furono tolti dal diritto
romano, dalle basiliche, dai codici teodosiano e giustinianeo, che
di quei giorni imperavano ad una parte dei popoli, a quelli dell'Italia,
ciò è, e della Gallia meridionale; ma non trovasi maggior
vestigio di questa legislazione che non si trovi negli editti della terza
schiatta. Certo, i codici dei popoli presentano sempre identiche disposizioni,
chè i medesimi principii appartengono a tutte l'età, nè
una nazione n'ha il privilegio sull'altra, o una generazione se li
conserva a guisa di tabernacolo, legge universale, com'è, scritta negli
animi; ma nei capitolari non si scorge alcuna orma ben profonda del
diritto romano, e quanto al governo della Chiesa e dei cherici, son
canoni dei concilii ivi gettati così alla rinfusa. Quanto alle provvisioni
civili, esse traggon dell'origine alemanna, sono un diritto pubblico
proprio a quelle nazioni, e vengono da quella lunga concatenazione
di costumi e di consuetudini, che parte dal primo incominciar
della conquista; poche tracce lasciò ivi il diritto romano, i capitolari
non ne raccolgono frammento alcuno, non ne rivelano alcuna chiosa,
alcuna reminiscenza, e serbano il diritto germanico nella purezza sua.
</p>

<p>
L'Alemagna aveva le sue consuetudini, le sue leggi, e le conservò
fino a quel tempo, e tuttavia le conserva; venuti da origine germanica,
i capitolari son rimasti germanici; non se ne trova orma nella
legislazione francese; gli editti dei re della terza schiatta, non che
tôr nulla da essi, non li citano pure, e' son pe' Capeti come un diritto
morto. All'incontro, di là dall'Elba fino al Reno, i capitolari
hanno posto in ogni luogo il frutto loro; essi son fonte tuttavia di
più d'una patria legislazione, ed anche a' tempi moderni da essi
trae lo spirito delle diete. Non è a dubitar punto ch'essi deliberati
non fossero in pubblica adunanza dai conti e dai leudi, quanto alle
provvisioni che si riferiscono al governo militare, o dai vescovi e
cherici, quand'era a regolar il diritto civile ed ecclesiastico. V'ebber
taluni, cui parve notarvi due ordini ben distinti, la nobiltà ed il clero,
in atto già di votar sopra due banchi separati; ma pur nessun indizio
ci ha per istabilir siffatte distinzioni: i capitolari comprendono
in sè le provvisioni ecclesiastiche e civili in un ordine solo, ed è cosa
probabile che gli uomini d'arme non fossero altro, consultati, che per
le spedizioni lontane, dov'era ad acquistar gloria e guadagno. Aveasi
egli ad ire in Lombardia a far in pezzi il trono di Desiderio, o
a muover contra i Sassoni in quella guerra di trentatrè anni? indispensabile
era allora il parer dei duchi, dei conti e dei leudi, e questi
partiti poneansi nelle adunate di primavera o d'autunno. La material
compilazione dei capitolari, era in sostanza lavoro dei cherici; poco
<span class="pagenum" id="Page_26">[26]</span>
divario ci ha tra le disposizioni ecclesiastiche delle leggi di Carlomagno
e quelle dei concilii, sì che i Benedettini ne allogarono parecchie
nei <i>Concilia Galliae</i>, e con ragione, non portando essi l'intitolazione
di Carlomagno, se non in quella forma che i concilii di
Bisanzio portano il nome dell'imperatore d'Oriente.
</p>

<p>
Cosa importantissima sopra tutte è il far conoscere questi ampli
codici di leggi e di pubblica amministrazione. Molto s'è parlato invero
dei capitolari, e furono commentati, e vari sistemi si succedetter
l'uno all'altro a spiegarli; ma pochi gli hanno letti, e niuno gli ha
in corpo tradotti, affin di recarli a cognizione di tutti, e pur nondimeno
questo è un lavoro che in sè compendia tutta la storia carolina;
e valga il vero, puoi tu aver piena contezza d'un'epoca, se
non ne sai la legislazione, e non ti erudisci delle sue consuetudini,
de' suoi costumi e delle leggi sue generali?
</p>

<p>
Il primo capitolare di Carlomagno, dato in una dieta o concilio dell'anno
769, abbraccia un gran corpo di provvisioni di polizia civile
ed ecclesiastica. «Carlo, per la grazia di Dio, re dei Franchi, difensor
devoto di Santa Chiesa e sostegno in tutto della Sede apostolica.
Per esortazione dei nostri fedeli e consiglio dei vescovi, e altri preti,
noi facciamo espresso divieto ad ogni vescovo e prete, servo di Dio,
di portare le armi, combattere e seguire gli eserciti, o muover contro
il nemico, eccetto quelli tuttavia, che sono chiamati a compiere il
loro divin ministero, cantar la messa e portar le reliquie dei santi,
a che due vescovi, accompagnati dai sacerdoti attinenti alle cappelle,
basteranno. Ciascun capo avrà seco un prete per confessare e penitenziar
le sue genti. I preti non versin sangue nè di pagani, nè di
cristiani, ed anche facciam loro divieto di cacciare per le foreste e
uscire con cani, falchi e astori. Chi di loro tenga più donne seco, o
versi il sangue dei cristiani o dei pagani, o trasgredisca i canoni,
sia privato del sacerdozio, perch'egli allora è più corrotto d'un secolare.
Ordiniamo ancora che il vescovo usi, secondo i canoni, tutta
la sollecitudine pel bene della sua diocesi, in che dovrà essere aiutato
dal conte, il quale, come difensor della Chiesa, ch'egli è, invigilar
dee affinchè il popolo di Dio non eserciti alcuna pratica pagana,
niuna sozzura del gentilesimo, come sono i profani sacrilegii dei morti,
gli amuleti, gli auguri, i sortilegi, i sacrifizi delle vittime e tutte
quelle pagane cerimonie, che alcuni stolti far sogliono nelle chiese,
sotto l'invocazione dei santi martiri e confessori di Dio. Il vescovo
farà ogn'anno un giro nella sua diocesi, ponendo cura di cresimare
il popolo e amministrarlo. Il prete sia, in obbedienza dei sacri canoni,
soggetto al vescovo della diocesi in cui dimora, ed a quaresima gli renda
conto del modo con che adempiè il suo ministero, dei battesimi
<span class="pagenum" id="Page_27">[27]</span>
da lui fatti, delle condizioni della fede cattolica e delle orazioni e
messe da lui dette. Sarà pur debito dei preti, aver l'occhio aperto
sugli incestuosi e altri colpevoli, ponendo ben cura che non muoiano
in istato di colpa, per tema che Cristo non rimproveri un giorno
a loro stessi la perdita di queste anime. Sieno pure attenti a non
lasciar morire gl'infermi e i contriti, senza l'olio santo, la riconciliazione
ed il viatico. Eglino osserveranno il digiuno della quaresima,
e il faranno osservare al popolo.»
</p>

<p>
Questi statuti di polizia, meramente clericali, si trovano frammisti
a leggi di governo e d'ordine politico. «Tutti assister debbono
alle grandi udienze che si tengono, la prima in estate e la seconda
in autunno. Quanto all'altre, non vi è obbligo di rendervisi, se non
quando uno v'è chiamato da necessità o n'ebbe ordine del re. Se il
re o alcuno de' suoi fedeli, comandi di far orazione per qualsivoglia
motivo, ognuno dee tosto ubbidire. I preti non deggiono celebrare,
se non in luogo consacrato, quando non sia per viaggio, e chi fa
altrimenti incorra nella perdita del grado. Chi fra essi compier non
sappia, secondo i riti, gli uffizi del suo ministero, nè ponga, secondo
il voler del suo vescovo, tutte le facoltà della sua mente ad
apprenderli, sprezzando di questo modo i canoni, sia sospeso dall'uffizio
suo, fino a che interamente corretto. Chi ammonito più volte
dal suo vescovo a meglio addottrinarsi, non l'avrà fatto, sia privato
del ministero, e perda la chiesa, perchè colui che ignora la legge di
Dio, non può insegnarla e predicarla agli altri. Niun giudice si arroghi
di molestare un prete, un diacono, un cherico, per minimo
che sia il grado di lui, e meno ancora si arroghi di condannarlo
contro il parere del vescovo. A niun secolare sia lecito impossessarsi
e tenere la chiesa o i beni particolari d'un vescovo; chi fa questo,
sia sequestrato dalla carità e comunione universale, finchè abbia
restituito capitale e interessi.»
</p>

<p>
I quali statuti, già dissi, poco diversan dalle leggi generali dei
Concilii; la Chiesa si è quella che Carlomagno ordinar vuole dall'alto
della possanza sua, però che la Chiesa è il principio d'ogni regola
e d'ogni forza morale. «Nell'anno undecimo del regno felicissimo
del nostro gloriosissimo re Carlo, il mese di marzo, i vescovi, gli
abbati, gli uomini illustri ed i conti, congregatisi in assemblea sinodale
col piissimo signor nostro, hanno fatto con la volontà di Dio
un capitolare intorno a cose opportune e decretato ch'ei sia pubblicato<a class="tag" id="tag23" href="#note23">[23]</a>:
I vescovi suffraganei saranno, secondo i canoni, soggetti ai
loro metropolitani, i quali avranno libera facoltà di mutare e correggere,
quanto ad essi parrà dover esser mutato e corretto nel loro
<span class="pagenum" id="Page_28">[28]</span>
ministero. I conventi dei regolari, e principalmente quei delle donne,
dovranno rigorosamente osservar la regola loro, e le badesse abitar nei
loro chiostri. Ai vescovi è commesso di corregger gli uomini licenziosi
ed i vedovi della loro diocesi. Niun vescovo possa nè ricever nè
ordinare in qualunque grado siasi il cherico soggetto ad altro vescovo.
Ognuno paghi la sua decima, nè possa esserne dispensato se
non solo per ordine del suo vescovo.»
</p>

<p>
Gli statuti dell'ordine penale si confondean pur essi con le discipline
della Chiesa; il cristianesimo era la formola della podestà, onde
il capitolare che regola la giurisdizione dei vescovi, pronunzia spesso
insieme la penalità pe' delitti. «Quanto agli omicidi e agli altri rei
condannati a morte, se alcun d'essi ripari in una chiesa, non gli
sarà per questo fatta grazia, ma sì negata ogni sorta di cibo. I giudici
presenteranno i ladri all'udienza del conte, pena la perdita del
benefizio e della carica al trasgressore; e s'egli non ha benefizio, pagherà
il bando<a class="tag" id="tag24" href="#note24">[24]</a>. Anche i vassalli nostri che manchino a questa disciplina,
perderanno i benefizi e le cariche loro. Gli spergiuri perderanno
una mano. Se colui che accusa un altro di spergiuro, chieda
il combattimento, e n'esca vincitore, il vinto sia posto in croce; se al
contrario il vincitore sia colui che ha giurato, l'accusatore medesimo patirà
la pena che volle far infliggere all'altro. I conti non potranno essere
molestati per aver castigati i malfattori, però che far si dee buona
giustizia. Nondimeno se alcun d'essi abbia fatto danno ad alcuno
per odio o malevolenza, o gli abbia negato giustizia, sarà tenuto
pagargli un risarcimento proporzionato al danno recatogli. I capitolari
che il padre e signor nostro il re Pipino statuì ne' suoi consigli
e ne' suoi sinodi, sono da noi conservati.»
</p>

<p>
I capitolari trattano altresì dell'imposta, mitissima ai tempi dei
carolingi, procedendo i redditi del fisco dal patrimonio privato e
dalle composizioni d'ammende. Quanto all'imposta per sè stessa,
ecco che statuisce il capitolare. «Si paghi un soldo per ogni cinquanta
casate<a class="tag" id="tag25" href="#note25">[25]</a>, un mezzo soldo per trenta ed un terzo di soldo per venti.
Le patenti che concedono allodii, saran rinovate, o dove non ne sieno,
ne saranno scritte. Differenza si farà tra quelle di siffatte patenti che
furono fatte sulla parola nostra, e quelle concedute per libera volontà
e che si riferiscono ai beni ecclesiastici. Niuno manchi al servizio
regio. Niuno faccia giuramento d'unirsi in congreghe per congiurare,
e coloro che entrano in congregazioni o per le limosine, o per gl'incendii,
o pe' naufragi, non pronunzino per ciò giuramento alcuno.
<span class="pagenum" id="Page_29">[29]</span>
Vietato l'assalire in bande i viaggiatori che si recano al palazzo del
re o altrove; vietato pure a chiunque il togliere il fieno d'un altro
nei tempi in che questo è proibito, quando pur ei non si trovi in
cammino contro il nemico, o non sia inviato da noi; il trasgressore
sarà punito. Non si levino i tributi aboliti, se non in quei luoghi
dov'erano ab antico stabiliti. Non si potranno vendere schiavi<a class="tag" id="tag26" href="#note26">[26]</a>, se
non in presenza del vescovo, del conte, dell'arcidiacono, del capitano,
del vice signore o del giudice di esso conte: nè si potranno
vendere fuor dei confini; il contraffattore pagherà tante volte il bando
(la multa) quanti sieno gli schiavi venduti; se non ha danaro, darà
la persona sua in pegno al conte, e sarà suo servo<a class="tag" id="tag27" href="#note27">[27]</a> finchè abbia
pagato. Niuno potrà vender corazze fuori del regno. Il conte che nell'uffizio
suo abbia fatta qualche ingiustizia, riceverà in casa i nostri
messi, finchè sia fatta giustizia; se chi commise l'ingiustizia sia uno
dei nostri vassalli, il conte allora e il nostro messo si porranno in
casa sua, per vivervi alle sue spese fino alla riparazione. Se alcuno
non si contenta di ricevere il prezzo assegnato per un omicidio, mandatelo
a noi che il faremo condurre in luogo dove non potrà più
nuocere a persona, e lo stesso sia di chi pagar non volesse il prezzo
medesimo. Quanto ai ladri, essi non debbon punirsi di morte al primo
fallo, ma sarà loro cavato un occhio; abbian mozzo il naso al secondo,
e se son colti in fallo una terza volta senza che si sieno corretti,
ch'essi muoiano. Vietato ad ogni giudice pubblico il ricever
danaro da un ladro incarcerato, e se alcuno il facesse, perda la sua
carica. Finalmente chi distrugge una chiesa, muoia».
</p>

<p>
E sempre questo gran codice penale di Carlomagno si mesce e confonde
con le leggi della Chiesa; i concilii e i capitolari muovon da
un solo e medesimo concetto, ed a regolar queste comuni disposizioni,
il consiglio regio componesi di leudi, di conti, di vescovi, di
abati, d'uomini da guerra e d'uomini da chiesa. Talvolta pure i
vescovi fanno da soli, e si congregano per un medesimo impulso. Ecco
altri capitolari promulgati in queste adunanze, e che tener potrebbonsi
per altrettanti canoni<a class="tag" id="tag28" href="#note28">[28]</a>. «Ogni vescovo canterà tre messe e tre
salmi, l'una pel re, l'altra per l'esercito, l'altra per la presente
tribolazione<a class="tag" id="tag29" href="#note29">[29]</a>. I vescovi, i monaci, le monache, i canonici osseveran
pure il digiuno per due giorni, e così i proprietarii delle case e gli
abbienti; ogni vescovo e abbate o badessa alimentar dovrà quattro
poveri serventi fino al tempo delle messi; quelli che tanti alimentar
<span class="pagenum" id="Page_30">[30]</span>
non ne potessero, ne alimenteran tre, due, uno, secondo le loro sostanze<a class="tag" id="tag30" href="#note30">[30]</a>.
I conti più ricchi daranno in limosina una libbra d'argento,
gli altri una mezza libbra. Anche i vassalli daranno un mezza libbra
ogni ducento casate, cinque soldi ogni cento ed un'oncia ogni cinquanta
o ogni trenta. Essi osserveranno il digiuno per due giorni,
insiem cogli uomini loro e tutti quelli che farlo potranno<a class="tag" id="tag31" href="#note31">[31]</a>. Se alcuno
dei conti volesse mai redimersi da questi digiuni, paghi tre
oncie, un'oncia e mezzo o un soldo almeno, a seconda delle sue
sostanze. Tutto ciò, se a Dio piaccia, sia in pro del re, dell'esercito
de' Franchi, e pe' mali presenti, effettuato prima della festa di
San Giovanni.»
</p>

<p>
Questo capitolare, come ben si vede, è un atto pubblico di penitenza,
un voto dell'esercito per ottenere la cessazione d'un flagello,
e conti e vescovi si sottomettono a far elemosina, per invocare la
misericordia di Dio. Ma Carlomagno è re che attende sopra tutto ad
ordinar la polizia e la giustizia, forza della quale non si può far
senza fra un popolo di soldati, onde ancora ne' suoi capitolari:
«I conti ascolteran per le prime le cause dei pupilli e degli orfanelli,
nè andranno a caccia o a convito i giorni in cui debbon tenere
udienza. Il giuramento di fedeltà ch'essi prestar debbono a noi ed
ai figli nostri sarà in questa forma: Con queste parole io prometto
di star senza frode e senza mala intenzione a servigio del re Carlo
mio signore e de' suoi figliuoli, fedele com'io sono e sarò per tutta
la vita ai medesimi. È interdetto alle badesse uscir de' loro monasteri,
e fare ogn'altra cosa ad esse non lecita; i loro chiostri siano
ben chiusi, ed elle non iscrivano nè mandino lettere d'amore. Niuno
si faccia lecito di cercar le predizioni dell'avvenire nel salterio, nel
Vangelo, o di fare in qualsiasi altro modo altre indovinazioni. Niuno
offenda per danaro le regole instituite a conservazion della legge.
Tutti concorrer deggiono alla chiesa nei giorni di festa e nelle domeniche,
e nessuno chiamerà preti a farsi dire la messa in casa.
Ognuno si astenga rigorosamente dall'ubbriachezza, e i vescovi e gli
abbati dal recar la discordia così nelle case private come nelle pubbliche.
I monaci e quelli che appartengono al sacerdozio, non si
frammettano di faccende secolari. Ai vescovi, agli abbati e alle badesse
non è lecito tener mute di cani, nè falchi o astori tampoco<a class="tag" id="tag32" href="#note32">[32]</a>. I
poveri stesi per le vie e per le piazze, vadano alla chiesa, e si amministrerà
loro la confessione. Si copriran di tettoie e palchi gli
altari affine di preservarli. Non si battezzino le campane, nè si appicchino
<span class="pagenum" id="Page_31">[31]</span>
brevi in cima alle pertiche in occasione di mal tempo e gragnuola<a class="tag" id="tag33" href="#note33">[33]</a>.
I nostri inviati s'informino del modo in cui sono governati
i benefizi, e ce ne diano avviso. Finalmente, i lebbrosi non si
mescolino fra 'l popolo.»
</p>

<p>
Questi codici, comechè sempre confusi nelle loro disposizioni, ci
fan tuttavia conoscere le consuetudini di quel tempo, la libertà dell'uomo
civile e i costumi degli ecclesiastici; la legge penale è lo specchio
veridico in cui una generazion si riflette, e la legge reprime le
cattive azioni, che di frequente si commettono tra la società, ma
non castiga altrimenti una compiuta depravazione. Ora ecco parole
ancora di Carlomagno in un capitolare: «È voler nostro che chi
vuol torre qualche cosa da un luogo, farlo non possa, se non coll'assistenza
di sei o sette testimoni, essendochè il giuramento dei
Romani non vale se non è confermato da cinque o sei altre testimonianze<a class="tag" id="tag34" href="#note34">[34]</a>.
Chi trova un tesoro sotterrato in un podere ecclesiastico,
ne deve il terzo al vescovo; se sia un Longobardo o qualunque altro
che, scavando di suo proprio senno, l'abbia trovato e n'abbia avuto
la quarta parte dal padrone del luogo, le tre altre parti sieno a noi
inviate e nessuno ardisca opporsi al nostro volere.»
</p>

<p>
Ecco di presente un solenne giudizio feudale: nelle vendette sue di
capo signore, Carlomagno ha fulminato il duca Tassillone di Baviera,
i Franchi hanno dato il guasto alle terre dei Bavari, ed un
consesso d'uomini d'armi e di conti e di vescovi è già ragunato pel
giudizio a Francoforte, innanzi ai quali è citato Tassillone; or ecco
le parole del consesso: «Abbiam fatto il seguente capitolare intorno
a Tassillone cugino del re Carlo, che fu duca di Baviera. Tassillone
presentossi alla dieta, chiedendo perdono dei falli da lui commessi,
tanto contra il re Pipino e il reame dei Franchi, quanto contra il re
Carlo, piissimo nostro signore. Egli avea già mancato alla fede giurata,
ma ci chiese grazia per questo, lasciando ogni ira e risentimento
suo, e abbandonando tutti i diritti che egli e i figliuoli suoi, maschi
e femmine, aver potessero sul ducato di Baviera, che avrebbe dovuto
legittimamente appartenergli, ed a tor di mezzo ogni lite in avvenire,
ne fece ampia rinuncia, raccomandando i suoi figli e le sue figlie alla
misericordia del re. Onde il re e signor nostro, tocco da compassione
per lui, gli perdonò i suoi falli, lo restituì nella sua grazia, e lo prese
<span class="pagenum" id="Page_32">[32]</span>
in grande affezione, facendogli sperar di più la misericordia di Dio.
Indi fatte tre copie di questo capitolare, tutte del medesimo tenore,
una ne fu custodita in palazzo, un'altra ne fu consegnata a Tassillone
nel monastero dov'è egli ritirato, e la terza conservasi religiosamente
nella santa cappella del palazzo. In questa medesima dieta
di Francoforte, il piissimo nostro signore ha proibito, di consenso del
Concilio, ad ognuno, o ecclesiastico o laico, di vendere i grani a
prezzo maggiore della tariffa pubblicamente assegnata e stabilita, sia
tempo d'abbondanza o tempo di carestia. L'avena si pagherà un danajo
il moggio, due il moggio l'orzo, tre la segale, quattro il
frumento<a class="tag" id="tag35" href="#note35">[35]</a>. Se vendasi il grano converso in pane, si daran per un
danajo dodici pani di frumento, ciascuno del peso di due libbre; al
prezzo medesimo quindici pani di segale, venti di orzo e venticinque
d'avena, ciascun del medesimo peso. I grani del re saran venduti
al prezzo d'un danajo l'avena, ogni due moggia, e così l'orzo, due
denari la segale, tre denari il frumento. Chiunque tien benefizi da
noi, invigilar dee che nessuno de' suoi schiavi muoia di fame, nè
vender potrà, ai prezzi assegnati, se non il superfluo alla casa.»
</p>

<p>
Dopo questo capitolare, che statuisce una specie di tariffa o meta pel
prezzo dei grani, Carlomagno si fa a regolar il valore del denario carolino,
perchè s'egli ha fermo il prezzo delle derrate, gl'importa pur di
stabilir il valsente della moneta, chè le son cose le quali si dan mano<a class="tag" id="tag36" href="#note36">[36]</a>.
Poi assegnato il maggior prezzo dei grani e il valor dei denari, egli
statuisce con leggi speciali i diritti dei venditori e dei compratori.
Infatti questa tassazione assoluta del prezzo delle derrate, si è quella
che nei tempi difficili accenna, senza più, la dittatura suprema.
</p>

<p>
Ma l'atto più ampio, più particolareggiato della sollecitudine regia,
quello che mostra in Carlomagno la maggior cura per una buona
amministrazion civile, si è il <i>capitolare de villis</i>, intorno all'azienda
dei poderi del regio dominio. Fu egli fatto per solo volere di Carlomagno,
o regolato in una dieta? Quest'editto, l'opera prediletta
di Carlomagno, fu scritto dal segretario o scrivano suo. «Noi vogliamo,
dice il principe, che le ville da noi stabilite servano a noi
soli e non ad altrui<a class="tag" id="tag37" href="#note37">[37]</a>. I nostri servitori vi saranno con essonoi alloggiati,
ed i giudici si guarderanno dal convertirli in servi loro, nè
potranno obbligarli a far per essi alcun servizio, nè lavoro di sorte
<span class="pagenum" id="Page_33">[33]</span>
alcuna, nè ricever da essi alcun presente, come sarebber cavalli, buoi,
vacche, verri, castrati, porcelletti, agnelli, nè altre cose, come ortaggi,
mele, pollame o uova. Se alcun de' nostri servitori commetta
qualche fraude per furto o negligenza, la paghi col capo<a class="tag" id="tag38" href="#note38">[38]</a>; per gli
altri falli ei sia frustato secondo la legge, eccetto il caso d'omicidio
e d'incendio, in cui si può dare riparazione. Abbiasi ben cura di fare
giustizia ad ognuno secondo la propria legge. Quanto alle riparazioni
a noi dovute, i servi nostri sieno flagellati. I Franchi domiciliati nei
nostri poderi e nelle nostre ville, saranno soggetti alle proprie lor leggi,
e quanto essi daranno a riparazione delle colpe loro, rientrerà nell'erario
nostro<a class="tag" id="tag39" href="#note39">[39]</a>. Ognuno de' nostri giudici si renda ne' luoghi da lui
governati al tempo delle opere, vale a dire, verso la stagione in cui si
semina, si ara, si miete, si fan seccare i fieni e si vendemmia, e invigilino,
affinchè tutto sia fatto bene e a dovere. Noi vogliam pure
che i nostri giudici dian la decima di tutte le rendite nostre alle chiese
situate nei nostri poderi<a class="tag" id="tag40" href="#note40">[40]</a>. Essi abbiano pur cura de' nostri vigneti, e li
facciano prosperare, ponendo poi il vino in buon vasellame, e avendo
tutta la cura che non vada a male. E ne facciano comperare pe' nostri
valletti e trasportar nelle nostre ville, e quando accada che ne
abbian proveduto più del bisogno, ce lo faccian prima sapere per gli
ordini nostri in proposito. Ci mandino pure i nostri ceppi di vite, e
faccian portare il vino che ci è dovuto nei nostri cellieri. Vogliamo altresì
che ogni giudice tenga ne' luoghi dove esercita la sua giustizia,
moggia, sestarii e misure per lo liquido e pel grano, simili a quelle che
noi serbiamo nel proprio nostro palazzo. Gli uffiziali nostri, le guardie
de' nostri boschi e de' nostri cellieri, i nostri palafrenieri ed i nostri
esattori invigileranno, affinchè nei nostri poderi si paghino i tributi.
Nè alcun giudice potrà levar tributi per sè o pe' suoi cani sulla nostra
gente o sugli stranieri. Abbiasi grandissima cura de' nostri stalloni, nè
si lascino troppo a lungo dimorar nello stesso luogo, chè forse non
perdano così le lor buone qualità, e se alcun d'essi viene a morire, ci
sia fatto sapere a tempo opportuno, prima della stagione che si suol
far coprire le cavalle, e queste sieno diligentemente custodite, e i
puledri sieno a tempi loro spoppati. Se gli stalloni sono troppi insieme,
si sbranchino, e se ne formi un armento appartato. I puledri
ci sieno tutti mandati a palazzo per la festa di san Martino d'inverno.
Noi vogliamo che adempiasi tutto ciò che noi o la regina avremo
<span class="pagenum" id="Page_34">[34]</span>
ordinato, o che ordineranno in nome nostro il nostro siniscalco e il
nostro cantiniere; e chiunque per negligenza non l'abbia adempiuto,
si asterrà dal bere dal momento in cui gli sia intimato, fino a che
sia venuto a chiederci perdono alla presenza nostra o della regina. Se
il giudice che doveva eseguir l'ordine, trovavasi in campo, in giro, in
messaggio o dove che sia, e l'ordine sia dato a' suoi subalterni, vengano
essi a piedi al palazzo, astenendosi da bere e mangiare insino
a tanto che abbiano esposte le ragioni onde furono impediti d'obbedire,
e abbiano ricevuto il castigo loro sul dorso o in qualunque altro
modo fosse per piacere a noi o alla regina<a class="tag" id="tag41" href="#note41">[41]</a>.»
</p>

<p>
Questa cura e questa vigilanza sul celliere e sulle razze sotto gli ordini
del cantiniere e del siniscalco, si stendono a tutte l'altre cose,
ai giudici, ai giurati, ai leudi, agli uomini liberi ed ai servi, ai frutti
pur anco della terra; Carlomagno porta l'attenta sollecitudine d'un
fittaiuolo nell'amministrazione delle sue terre, ben sapendo egli che
esse formano la rendita sua più certa. «Le nostre galline e le oche
abbiano tanta farina che basti loro e della migliore, ecc.» Poi nell'operosa
sua sollecitudine, si piglia pensiero dei banchetti del sovrano, e
dar vuole alla sua tavola la sontuosità e la splendidezza delle sue corti
plenarie. Il banchetto era una delle condizioni feudali, il capo signore
era tenuto all'ospitalità verso a' suoi leudi, ed a raccogliergli intorno
alla tavola rotonda nelle sue regie ville o nelle grandi sue diete. «Ogni
giudice acquistar faccia nel circuito dei dominii quanto è necessario
alla nostra tavola, invigilando affinchè tutto sia di buona qualità e
assortito con gusto e diligenza, e faccia impastar pan fresco tutti i
giorni per nostro uso, e tutto ciò che ci vien dato, sia buono del pari,
così la farina come il grano<a class="tag" id="tag42" href="#note42">[42]</a>. Alle calende di settembre ci verrà fatto
sapere se i nostri armenti sieno stati o no bene pasciuti. I maggiordomi
non avranno a lor dipendenza più terre che visitar non ne possono
e sopravvedere in un giorno. V'abbia sempre fuoco acceso nelle
case<a class="tag" id="tag43" href="#note43">[43]</a>, e vi si faccia la guardia per sicurezza, ecc.»
</p>

<p>
E' ti parrebbe, al leggere questo capitolare, di vivere ai tempi
<span class="pagenum" id="Page_35">[35]</span>
dell'Iliade, e d'assistere a quegli sterminati pasti d'Ajace e di Diomede,
dove rosolavansi i buoi ad un fuoco ardente. La mensa feudale era
un de' maggiori obblighi dell'alto signore, e Carlomagno n'ha cura
particolare; vuole che i grandi piatti di cacciagione sieno inondati di
vin del Reno, quand'egli torna stanco dalla caccia in lontane foreste;
e le foreste pure son segno alle sue sollecitudini. «Le nostre selve
sieno ben custodite, e fatte tagliare quand'è bisogno, e non si lascino
dilatare i campi a danno del bosco<a class="tag" id="tag45" href="#note45">[45]</a>. Abbiasi cura egualmente
delle nostre bestie selvagge, ed anche i nostri sparvieri ed astori sieno
usati a vantaggio nostro. E se qualcuno dei nostri giudici o maggiordomi
o dei loro uomini, lasci andare, per ingrassarlo, un suo porco
in alcuno dei nostri boschi, sia tenuto perciò a pagare una decima,
per buon esempio d'altrui. Abbiasi pur l'occhio attento a' nostri campi,
alle nostre messi, ai nostri prati. I giudici riceveranno le uova ed i
pollastri dalle mani de' nostri servi, e faranno vendere quelli che
avanzano al nostro bisogno. Ci sarà in ogni villa un numero sufficiente
di cignali femmine, di pavoni, di fagiani, d'uccelli acquatici,
di pernici e di tortori; e gli edifizi dei nostri palazzi, con le siepi che
li fasciano, sieno bene guardati. Le stalle, le cucine, i mulini ed i
torchi sieno tenuti in buona condizione, affinchè i nostri uffiziali possano
pulitamente adempier l'uffizio loro. In ogni camera delle nostre
ville ci sieno letta, materassi, guanciali di piuma, coperte e lenzuola;
ci debbon pur essere tappeti sui banchi e vasi di rame, di piombo, di
ferro, di legno; alari, catene, treppiedi, asce o scuri, succhielli ed
ogni sorta d'utensili, sì che non ci sia bisogno d'andarne in prestito.
I giudici abbiano pure tutte le armi ed armature che si portano contra
'l nemico, e le tengano in buono stato, poi tornati dal campo, le
rimettano nelle ville. Proveggan essi ancora il nostro gineceo di tutto
quanto il necessario: lino, lana, guado, minio, robbia, pettini, strettoi
e tutta l'altra minutaglia che ci fa di bisogno. A quaresima si faran
due parti dei legumi, del formaggio, del burro, del mele, della mostarda,
dell'aceto, del miglio, del pane, del fien secco e in erba, dei
navoni, della cicoria, del pesce preso ne' vivai; una parte per noi e
l'altra pel vescovo. Ciascun giudice avrà nel circuito delle terre commesse
al suo governo, operai pratici di lavorare il ferro, l'oro e l'argento,
ed esperti calzolai, tornitori, carpentieri, legnaiuoli, sartori,
uccellatori e uomini abili a far la cervogia, il sidro di poma e di pere,
e tutti gli altri liquori; e abbiano pasticcieri da impastar torte, e fabbricatori
di reti, e tanti altri operai, che troppo lungo sarebbe l'enumerar
qui tutti<a class="tag" id="tag46" href="#note46">[46]</a>.»
</p>

<p>
<span class="pagenum" id="Page_36">[36]</span>
</p>

<p>
Così queste ville, regie fondazioni, piantate sovra sì ampie basi,
erano, come oggidì si chiamerebbero, poderi modelli veri, che racchiudevano
operai d'ogni fatta, e servi e coloni sotto il reggimento
d'un conte o d'un giudice, che corrispondea direttamente coll'imperatore.
Facean questi poderi il reddito più grosso della corona, ed insieme
co' monasteri diedero origine a borgate e villaggi; ond'è che
Carlomagno pigliavasi cura grandissima per mantenerli in buona forma
e condizione, come si può veder negli altri provvedimenti di questo
medesimo capitolare, circa la loro conservazione. Il podere, o la villa,
giacea, per solito, in mezzo a qualche spaziosa foresta, dove il sovrano
veniva a soggiornare in tempo d'inverno nelle sue cacce a
sant'Uberto, il patrono degli animosi cacciatori. L'educazione dei
cani, dei falchi, degli sparvieri era oggetto delle maggiori regali
sollecitudini, però che i cani erano delle razze bellissime di Scozia e
di Germania, danesi e svevi dal corto pelo e molossi dal dente aguzzo.
«Quel giudice a cui sieno commessi i nostri cani novelli (così
lo stesso capitolare), li pascerà del suo o li confiderà a' suoi subalterni
i <i>maggiori</i>, i <i>decani</i>, i <i>cellarii</i>, i quali avranno cura pur di ben
pascerli; che se o noi o la regina ordinassimo di allevarli del nostro
in alcuna delle nostre ville, il giudice allora sceglierà un uomo che
n'abbia cura. Il giudice farà che i nostri servi, ne' giorni di servigio,
abbiano tre libbre di cera e sei libbre quei servi che si trovassero nel
luogo da noi abitato il giorno di sant'Andrea, e lo stesso il giorno
della mezza quaresima. Egli ci farà pur sapere ogui anno a Natale,
per nostro lume, ogni cosa intorno a' nostri bovi e boattieri, a' nostri
schiavi e bifolchi, e così l'entrate da lui levate sui campi, sul
vino e in qualunque altro modo, le scritture fatte e sciolte, le bestie
prese dalla mandria nel bosco, e il ritratto delle ammende imposte;
ci renderà conto di quanto riguarda la marineria e i navigli degli uomini
liberi e de' centurioni che servono nei nostri allodii, dei mercati,
dei vigneti, del fieno, di quanto concerne i boschi, i legnami, le pietre
e gli altri materiali, e di tutto ciò che ci torni utile sapere sul fatto
dei legumi, del miglio, del pane, della lana, del lino, della canapa,
della frutta, delle noci e nocciuole, degli arbusti piantati o tagliati,
degli orti, delle pecchie, de' vivai, de' cuoi, delle pelli, delle carni,
del mele, della cera, del sego, delle bevande, come sono il vin cotto,
l'idromele, l'aceto, la cervogia, il vin vecchio e nuovo; e ci diran
delle galline, dell'uova, delle oche, dell'anitre, e finalmente di quanto
fecero i pescatori, i manifattori, i carpentieri, i calzolai, i tornitori,
i sellai, i lavoratori del ferro e del piombo e gli esattori delle imposte<a class="tag" id="tag47" href="#note47">[47]</a>.»
</p>

<p>
<span class="pagenum" id="Page_37">[37]</span>
</p>

<p>
Alla lettura di quest'ampio capitolare <i>De villis</i>, sì minuto, sì specificato,
ben tu puoi farti, senza più, giustissimo e gravissimo concetto della
domestica amministrazione di Carlomagno, poichè ivi egli intende a
stabilire i suoi redditi e ad ordinar le sue colonie fiscali, una delle più
meravigliose creazioni di quei tempi. Le ville non eran già solo masserie
di campagna più o manco estese, ma formavano una intera colonia,
ed eran picciole società composte d'operai d'ogni mestiere, i
quali, sotto il reggimento d'un delegato del fisco, lavoravano pel ben
comune e pel profitto del padrone, specie di tradizioni, così, della famiglia
romana ed unione di schiavi e di liberti. Il capitolare <i>De villis</i>
è una delle opere più compiute di Carlomagno, perch'esso comprende
l'amministrazione d'ognuna delle sue tenute, e ci fa penetrar nella
vita interna della società; l'operaio del pari che il cultore, apparteneva
al fisco regio, e tutti concorrevan con l'opera loro al miglioramento
del podere. Codesti capitolari ci rivelano eziandio lo stato dei beni
stabili a que' tempi, la condizione dei servi e degli uomini liberi,
il genere di coltura delle terre, chè i Galli erano grandi agricoltori,
e dopo aver confusi i metodi loro con le tradizioni di Roma,
gli aveano indi via più perfezionati pel commercio loro cogli Arabi.
Le ville erano il patrimonio dei re, ed aveano coloni ed altri operai
per la terra, artieri che fabbricavano l'armi per la guerra o costruivano
bottame per la vendemmia; ogn'uomo aveva il suo stato, ogni
uomo della tenuta il suo impiego; le più dell'entrate raccoglievansi
in natura; il signore riceveva il vin delle sue ville, i ricolti de' suoi
campi, le carni de' suoi castrati e de' suoi maiali, dei quali tenea
conto ad uno per uno, perchè ne avea bisogno ne' suoi conviti, quando
a ribocco sgorgava entro la tazza feudale il vin del Reno e della
Mosella. Laonde ognuno di questi poderi, era un corpo, un insieme
che raccoglieva, come in una città, tutte le arti e tutti i mestieri.
</p>

<p>
L'atto onde sono sì mirabilmente ordinate le ville carlinghe, non
è a proprio dire, un capitolare, ma sì una regola composta e data
fuori da Carlomagno per l'azienda del suo medesimo patrimonio, e
quand'ei fa compilar quest'ampio codice d'amministrazione, altro
ancor non è che il re de' Franchi, nè ancor la corona imperiale gli
ha cinta la fronte; è il tempo ch'egli si prende ancor più pensiero
dell'ordinamento de' suoi poderi, che dell'impero suo. Tale si era la
consuetudine dei Franchi della prima schiatta: e' s'applicavano a
bene amministrare l'entrate del loro patrimonio, tanto ragguardevoli
a que' tempi, da rendere insensibile quasi l'imposta generale. L'entrate
del fisco consistevano principalmente in livelli, in contribuzioni,
<span class="pagenum" id="Page_38">[38]</span>
in natura, in servitù per le pubbliche vie, in biada, vino, armi
per la guerra e per le corti regie, ed in servigi personali. Da ultimo
i redditi del signore crescevano di pochi soldi o denari d'argento
imposti agli uomini liberi ed obbligati a mantener lo splendore
della corona.
</p>

<div class="chapter">
<h2 id="cap3">CAPITOLO III.
<span class="smaller">OPERE PUBBLICHE, COMMERCIO, INDUSTRIA.</span></h2>
</div>

<div class="blockquote">
<p>
Delle grandi opere che si riferiscono a Carlomagno. — Torri. — Fari. — Campi,
militari o valli. — Chiese. — La cattedrale d'Aquisgrana. — Tradizioni intorno
alle chiese di Colonia e di Magonza. — Il gran ponte sul Reno. — Il gran canale. — Congiunzione
del Danubio col Reno. — Commercio. — Unità delle monete. — Il
maximum, o tariffa delle merci e delle derrate. — Lusso. — Pellicce. — Gioje. — Fiere
e mercati. — Marineria. — Ponti. — Costruzion delle navi. — Custodi
dei porti e dei fiumi. — Stato delle compagnie de' barcaiuoli.
</p>
</div>

<p class="yrs">
768 — 814.
</p>

<p>
Quando un grand'uomo ha con la sua fama signoreggiato una generazione,
le tradizioni popolari gli attribuiscono tutte le grandi cose
avvenute al tempo suo, e in lui concentrano le opere fatte prima da
altre razze già estinte, ed è come il simbolo delle maraviglie d'una
civiltà trapassata. Se ci ha un tempio in sfasciumi, se ruine di monumenti,
le son cose tutte lasciate da quest'uomo passando nella vita;
intorno a lui si annodano tutti gli avvenimenti, tutte le pompe d'un
secolo. Tale a noi presentasi appunto la memoria di Carlomagno! Scorrete
le città del Reno e del Meno, Magonza, Francoforte, Colonia,
Aquisgrana, le città tedesche o belgiche, ogni muraglia diroccata,
ogni palazzo che cade, ogni chiesa che ruina, a udir la gente, furono
edifizi di Carlomagno; nella Francia meridionale ben anco, attribuite
gli sono le ampie e quadrate torri dell'arte romana, testimonio
la torre Magna di Nimes. Dalle balze de' Pirenei, che ancor ripetono
<span class="pagenum" id="Page_39">[39]</span>
Roncisvalle, fino alla Sassonia, dove sì popolare è ancora il nome di
Vittichindo, non v'ha che questa sola tradizione. Carlomagno ha tutto
fatto; egli è il fondatore di tutto che v'ha di più solido e forte nell'ottavo
e nel nono secolo.
</p>

<p>
Difficilissimo adunque si è nelle indagini storiche diffinire il vero
o il falso di tutte queste tradizioni; Carlomagno fu il grande edificatore
de' pubblici monumenti, non è chi ne dubiti, chè egli attinto
avea dalle memorie romane il bisogno di lasciar dopo di sè lunghe
vestigia del suo nome, e le sue faccende coi Longobardi, le sue corrispondenze
con la Grecia gli avevano dato il genio e i modi a compiere
grandiose opere d'arte. A vantaggiare il sistema suo militare,
egli si diede innanzi tratto a rizzar gagliarde torri e campi trincerati,
o valli, alla foggia delle legioni, a difender le sue frontiere contro le
irruzioni dei popoli vicini, e ancor se ne trovano vestigi, che alla
forma loro palesan la data dell'ottavo e del nono secolo. Le quali
torri sono costrutte come quelle quadrate che i Romani piantavano
nei paesi conquistati, a mantenere in soggezione i popoli vinti, e si
compongono di quattro forti muraglie, alcuna delle quali munita di
merli, con isfogate aperture<a class="tag" id="tag48" href="#note48">[48]</a>. Allato a queste torri, sulla marina, sorgevano
fari ad esplorar il mare, alcuni dei quali, come il poeta sassone
e il monaco di San Gallo riferiscono, furon da Carlomagno fatti costruire
in modo che si mandavan segni l'un l'altro ad annunziar la
presenza delle flotte nemiche. In progresso di tempo poi, quando le
tremende invasioni dei Normanni minacciaron tutte le frontiere della
Gallia ed i fiumi che ne fecondano le terre, quelle torri, qua e là
piantate, furon destinate a preservare il paese dai pirati scandinavi,
e quando, ai giorni del decadimento, le furon poste in non cale, i
Normanni penetrar poterono fino ai monasteri e alle città della Senna
e della Loira, funesta depredazione che contristò tutto il secolo nono.
</p>

<p>
Carlomagno attende poi principalmente ad edificar cappelle e basiliche,
però che il cristianesimo è il suo perno di civiltà, il nerbo del
suo governo, onde, non che proteggere i monasteri, dotarli di tesori,
e arricchirli d'entrate, ne fabbrica e fonda di nuovi. Padrone com'egli
è delle miniere e delle foreste germaniche, egli invia a Roma lo stagno,
il piombo, il legname necessari alle chiese del mondo cristiano.
Ma la cattedrale, per cui ha maggior tenerezza, è quella da lui edificata
in Aquisgrana; quindi egli spoglia Ravenna de' suoi marmi e
del suo porfido<a class="tag" id="tag49" href="#note49">[49]</a> per costruirne la cappella reale dov'egli viene ogni
dì solenne ad orare, e dove sarà rizzato il suo mausoleo.
</p>

<p>
<span class="pagenum" id="Page_40">[40]</span>
</p>

<p>
Chi visita quell'antica città ci trova in ogni luogo le vestigia di Carlomagno;
quell'acque, che bollenti ivi corrono in quell'ampio serbatoio,
dove l'operaio discende ogni giorno per bever nella tazza di
cuoio a tutti comune, come il pecchero del medio evo, furono scoverte
da Carlomagno, ed egli edificar fece quella piscina ove i poveri
malati andavano a cercar la guarigione, ed ove egli stesso amava
di bagnarsi. Quella cattedrale, che è il vanto e il gioiello della città
più ancor vetusta di Colonia, fu fatta edificar dall'imperatore, egli
stesso ne pose le fondamenta, ed ivi tuttor si veggono il sedile di
gelida pietra, dov'egli si assise, il tesoro tutto splendido della memoria
sua, e la tomba dove l'uom gigantesco<a class="tag" id="tag50" href="#note50">[50]</a> volle esser deposto,
al di sotto della gran cupola di marmo. La cattedrale d'Aquisgrana
è anteriore all'arte gotica, vi campeggia lo stile bisantino, e nulla
v'ha della scuola moresca o di quei piccioli ghiribizzi del secolo decimoterzo;
ci sono invero alcune addizioni fattevi col tempo, e che
l'ignoranza ad aggiunger venne alla semplicità della basilica; ma il
concetto di questo monumento appartiene al secolo nono, e la pietà
delle generazioni ha sottratto queste reliquie al dente del tempo che
tutto stritola e consuma.
</p>

<p>
Magonza, Colonia, Francoforte, anch'esse vogliono aver tutte cattedrali
e monumenti pubblici procedenti da Carlomagno. Per le popolazioni
germaniche, l'augusto imperatore è un conquistatore, un
legislatore, un santo; la grandezza sua non fu, sol per esse, passeggera
sopra la terra, ma ella sfolgora ben anco in cielo in mezzo agli
angioli, ai confessori ed ai martiri. In quei paesi del Reno dove le
compagnie dei muratori fecero sì grandi cose, noi troviam Carlomagno
scritto fra i capi loro, e le tradizioni il rappresentano, e con
esso Rinaldo di Montalbano, e Orlando e gli altri più famosi paladini,
in atto di cambiar tutti i loro nobili manti nel povero vestito
dell'operaio, per dar mano ad innalzar cattedrali, e ad edificar monasteri<a class="tag" id="tag51" href="#note51">[51]</a>.
Rinaldo, con la squadra in mano, portò anch'esso i suoi
gran petroni per la basilica, e queste favolose tradizioni, insieme con
le leggende intorno ai fatti degli angioli e dei santi, giovano a spiegare
la maggior parte delle opere maravigliose di Colonia, di Magonza,
di Francoforte e d'Aquisgrana. Cattedrali, castelli fortificati
<span class="pagenum" id="Page_41">[41]</span>
sui poggi del Reno, torri solitarie, tutti questi monumenti si riferiscono
alla storia di Carlomagno; ogni filo d'erba che spunta sulle
ruine di Fulda, ti ripete il nome del grande imperatore.
</p>

<p>
Fra queste smisurate opere, che si attribuiscono ad un sol uomo,
sono alcuni disegni accennati dalle croniche, i quali mostrar possono
fino a che segno giungesse di attività la mente di Carlomagno. Le
tradizioni riferiscono ch'egli aveva fatto costruire un ampio ponte
sul Reno<a class="tag" id="tag52" href="#note52">[52]</a> di rimpetto a Magonza, gli archi del quale furono portati
via in una crescenza del fiume, con dolor grande di lui, che
fece rifarneli di legno. Chi osservi la larghezza del fiume a Magonza,
e la rapidità della corrente, non potrà far di non persuadersi
che se il genio dell'imperatore godea di vincer le difficoltà
opposte dalla natura, e non guardava agli ostacoli, l'arte dell'operaio
dovea pure esser già portata ad una gran perfezione. La
solidità delle cattedrali e degli altri edificii comprova la grandezza a
cui l'arte era pervenuta; nè però Carlomagno avea solo a disposizion
sua uomini di razza germanica, pazienti e laboriosi, ma sì pure
gli artieri longobardi, che aveano ereditato parte del gusto e delle tradizioni
dell'antica Roma, e insiem con essi i Greci, che nelle opere
d'industria non aveano pari. Le macchine da guerra erano spinte ad
una gran perfezione, e in ciò pure i Romani erano i maestri di tutti,
sia per innalzar una torre, sia per render salda una muraglia. Quel
ponte del Reno, di faccia a Magonza, ricostruito su pile di legno e
di pietra, rimase incendiato per l'imprudenza dei barcaiuoli, nè Carlomagno,
già volgendo il suo regno alla fine, fu in tempo più
di rifarlo.
</p>

<p>
Ben più vasto e gigantesco disegno ancora, e tal che forse gareggia
con le opere moderne più belle, si fu quello che Carlomagno formò di
congiungere, con un largo canale, il Reno e il Danubio, con Ratisbona
da un capo e Magonza dall'altro. Sfuggita non era l'importanza di
simil canale all'imperatore, il quale volea congiungere il Baltico al
Mar Nero, in modo da navigar giù pel Reno e pel Meno dall'Oceano
fino a Costantinopoli. Com'ei videsi padron delle terre che si stendono
dalla Belgica all'Ungheria, si pose a vagheggiar questo disegno;
la distanza fra Magonza e Ratisbona è d'un centinaio di leghe
o in quel torno; i canali di Druso e di Corbulone, il primo che
congiunge il Reno all'Issel, e il secondo il Reno alla Mosa, gli danno
l'orma d'un'opera più grandiosa, che farebbe abbracciar tra loro,
come due fratelli, il Danubio ed il Reno. Egli stesso, recasi sulla
faccia del luogo, scandaglia i fiumi, conosce la possibilità dell'opera
evidentissimamente, e poi vi pon mano.
</p>

<p>
<span class="pagenum" id="Page_42">[42]</span>
</p>

<p>
Chi scorre oltre Ratisbona un tre leghe, nel suo contado, trova un
fiume, non troppo grande, chiamato anche ai dì nostri l'Altmul, il
quale ha sue sorgenti presso Rattemburgo nella Franconia; oggidì
esso non è in ogni parte navigabile, perchè tutte quelle belle campagne
n'han tratto rigagnoli, ed assorbono le sue acque. Andando in
su per questo fiume il tratto di sette leghe, trovasi poco lunge la
Riza, la quale di nuovo incontrasi in Franconia sotto il nome di Renitz,
e passando a Norimberga, si gitta per la via di Bamberga
nel Meno. Ora in questa tratta di fiumi, che viene a brevissime distanze
annodandosi come una bella lista d'argento, non aveasi a contrastar
se non contro alcuni ostacoli del terreno, e contro la difficoltà
di navigare in acque che non dappertutto serbano l'uguale profondità.
Dal Reno al Meno elle si confondono in un ampio letto, e dal Meno
al Renitz il corso era piano ancor più, e di questo andare giungevasi
fino a Norimberga: la difficoltà del lavoro stava solo nell'aprire una
via alle acque dell'Altmul alla Renitz, e appunto questa fu la via che
venne schiusa col canale della larghezza di venti piedi, che l'imperatore
scavar fece con infaticabile attività.
</p>

<p>
Gli annali di Fulda ci recano alcuni particolari intorno a questi
ragguardevoli lavori, e il poeta sassone gli ha celebrati ne' suoi versi,
dove chiama questo canale col nome di <i>grande, anzi grandissimo
fosso</i>, in fatti in alcune parti esso avea quasi trecento piedi di larghezza,
a guisa d'un ampio bacino. Nel compierlo ebbesi a cozzare
contro le irruzioni dei Sassoni, e, cosa più difficil da vincere ancora,
contro gli scoscendimenti del terreno. Ad incuorar gli operai che vi
lavoravano, Carlomagno fece in persona il viaggio del canale che
aprir volea, e imbarcatosi a Ratisbona<a class="tag" id="tag53" href="#note53">[53]</a>, dal Danubio entrò nell'Altmul,
per salirlo, fino al canale, in un fragilissimo navicello; nè quello essendo
per anche compiuto, si condusse per terra fino alla Renitz,
dove di nuovo imbarcatosi, seguitò il corso del fiume, sino a che fu
entrato nel Meno, d'onde venne a fermarsi per alcun tempo a Virzburgo,
e poi a Francoforte, dove tenne una dieta solenne. Anche ai dì nostri
veder si possono alcune vestigia di questo canale, o meglio di
quest'ampio cavamento di terra, il quale non è oramai più che un
fosso; in fatti il villaggio situato ivi presso serba tuttora il nome di
<i>Graben</i>, che in lingua tedesca significa fosso<a class="tag" id="tag54" href="#note54">[54]</a>. A Carlomagno si vuol
pure attribuire l'edificazione di quei palazzi e la fondazione di quelle
masserie, che ancor si trovano in Baviera e in Sassonia, e formarono
il soggetto de' suoi capitolari. Parecchie di queste residenze, in mezzo
<span class="pagenum" id="Page_43">[43]</span>
alle fitte foreste della Gallia, vere borgate che poi si mutarono in
città, erano state edificate dai re merovingi; Carlomagno le aveva
quindi allargate d'assai, ed ancor durano a Francoforte alcune vestigia
dei palazzi carlinghi, e in Francia parecchie città van debitrici
dell'origin loro a queste ville o colonie reali.
</p>

<p>
Parlando di questi primi tempi, in cui le idee non si manifestano
mai chiaramente, dir non si può in modo assoluto che Carlomagno
proteggesse il commercio; e' sarebbe questo uno di quei sistemi che
in istoria non s'hanno a proclamare appunto per la fallacità loro. Il
commercio nasce e cresce da sè medesimo, nè si crea, così come non
si governa. La regolare amministrazione di Carlomagno favoreggiò
bensì pratiche più attive e più sicure; i conti, i giudici, i <i>missi dominici</i>
cessar fecero la maggior parte di quelle rapine e di quelle
depredazioni che impedivano le comunicazioni da città a città e da
provincia a provincia. Avendo Carlomagno avuto politiche corrispondenze
con la Grecia, coi Longobardi, coi califfi e coi Saraceni, seguir
ne dovette una più attiva frequenza nelle comunicazioni e una maggior
sicurezza nel commercio reciproco, sì che si trasportarono, senza
tema, le spezierie della Siria, i tappeti di Bagdad, le sete di Costantinopoli,
i reliquari d'oro, le manifatture d'avorio, i vini di Spagna
e i profumi dell'Arabia; il qual commercio era la conseguenza delle
pratiche coll'Oriente e delle nuove vie aperte fra popolo e popolo.
Quella tra queste che tenevano i devoti pellegrini, ci mostra che le navi
dei Franchi visitavano già le città della Siria nel nono secolo. Se non
che, principe di razza germanica com'egli era, Carlomagno aveva
troppo da fare in assicurar la sua conquista, e consolidare l'impero
suo, onde poco pensiero pigliavasi del commercio, e animo tutto militare
e avverso al lusso, proibiva gli abiti sfarzosi ed i ricchi ornamenti
delle corti plenarie, sfogo naturale ai prodotti dell'industria,
chè un impero senza lusso è la morte del traffico.
</p>

<p>
Pur nondimeno in alcuni de' suoi capitolari l'imperatore statuisce
certe discipline, che si riferiscono all'amministrazione più ancora che
all'incremento del traffico; egli stabilir vuole l'unità delle monete e
delle misure in mezzo a que' popoli sì diversi di leggi e di costumi,
e però assegna il valor della libbra d'argento e del danaio, e li divide
e suddivide, affinchè questa base divenga comune a tutti i contratti;
egli vorrebbe che non ci fosse se non una sola moneta in tutta l'ampiezza
dell'impero suo, e questa unità procedente da un principio
semplice, gli sta grandemente a cuore, ne tratta in tre o quattro capitolari,
e cosa ancor più curiosa, si è che in questi atti ritrovasi la
prima idea del <i>maximum</i>, o della meta, o tariffa, o tassazione del
prezzo alle merci e derrate, come chiamar si voglia, che poi fu dopo
<span class="pagenum" id="Page_44">[44]</span>
secoli, messo in opera nei tempi grossi della rivoluzione francese. Infatti
il pensier d'una tassazione del prezzo alle merci e la fissazion d'una
meta, oltre la quale ecceder non possa, appartener dee di necessità ad un
governo forte e violento, che non guarda ad interesse alcuno di privati,
purchè giunga all'ordinamento sociale ch'ei si propone. Il lusso, quella
gran molla delle transazioni commerciali, è da lui proscritto con quella
schernevole brutalità, che spesso caratterizza la podestà sua. Le cronache
ci conservarono infatti alcuni tratti di scherno, usati da Carlomagno
verso i suoi baroni, e il monaco di San Gallo, quel poetico
narratore dei tempi antichi, ci racconta lo stratagemma che l'imperatore
usò per distorre i suoi cortigiani dal vestir sontuoso. «In un
certo giorno di festa, dice il cronista, Carlo dopo la celebrazion della
messa, disse a' suoi: — Non ci lasciamo annighittir in un riposo che ci
condurrebbe alla scioperaggine, e andiamo così vestiti come siamo, a
caccia, finchè ci venga fatta preda di qualche fiera. — La giornata
era fredda e provigginosa, e Carlo aveva indosso un abito di pelle di
castrato, che non valea più del sarrocchino, di cui piacque alla divina
Sapienza si coprisse le spalle san Martino, per aver le braccia nude
e spedite a celebrare il santo sacrifizio. Gli altri grandi, venuti pur
or di Pavia, ove i Veneziani aveano di fresco recato dalle contrade
oltremare tutte le ricchezze dell'Oriente, erano abbigliati, come a' dì
solenni, d'abiti tutti carichi di pelurie d'augelli di Fenicia, contornate
di seta, e di piume del collo, del dorso e della coda de' pavoni,
cui arricchivano la tiria porpora e frange di scorza di cedro<a class="tag" id="tag55" href="#note55">[55]</a>; sovra
alcuni di essi splendevano stoffe trapunte, sovr'altri pellicce di ghiri.
In quest'arnese corsero le selve, onde ne tornarono tutti stracciati dai
rami degli alberi, dai rovi e dalle spine, trapassati dalla piova e lordi
dal sangue delle belve e dalle sozzure dei corpi loro. — Nessuno, disse
allor Carlomagno, cangi vestito, finchè non è l'ora del mettersi a
letto, che le vesti, così addosso, si rasciugheranno meglio. — A quest'ordine
ognuno, più sollecito del corpo, che dei vestimenti che il
coprivano, si pose a cercar fuoco per iscaldarsi; poi come furono ritornati
e dimorati col re fino a notte scura, li congedò e andarono
a' loro quartieri; dove al levarsi di dosso quelle sottili pellicce e finissime
stoffe, che al fuoco s'erano tutte raggrinzate e contratte, le videro
andare in pezzi, facendo uno scroscio simile a quel di aride bacchette
spezzate, onde que' poveretti piangevano e sospiravano al veder così
andar a male tanta spesa in una sola giornata. Avendo l'imperatore
ad essi ingiunto di presentarsi a lui il mattino vegnente con gli stessi
<span class="pagenum" id="Page_45">[45]</span>
vestiti, ubbidirono, ma tutti allora, anzichè far bella comparita ne' loro
abiti nuovi, mettevano schifo, coperti com'erano di stracci tutti sozzi
e scoloriti. Carlo intanto, chè accortissimo era, comandava ad un suo
cameriere, di nettare un poco il suo abito e recarglielo, e fatto questo,
prendendolo tra le sue mani, e mostrandolo tutto pulito e intatto agli
astanti: — O stoltissimi, disse, che siete! qual è ora il più prezioso
e più utile de' nostri vestiti? Il mio che mi costò un soldo, o i vostri
che vi costarono non che libbre d'argento di peso, parecchi talenti? — Ed
essi precipitaronsi coi volti contro terra, sostener non potendo
il terribile suo sdegno<a class="tag" id="tag56" href="#note56">[56]</a>. E sì costante fu Carlomagno nel dar
di tali esempi pel corso di tutta la vita sua, che niun di quelli ch'ei
degnava di ammettere nella grazia ed intimità sua, si ardì mai di
portare in campo e contra il nemico altro indumento, che l'armi sue
e vesti di lana e di lino. Che se alcuno di grado inferiore ed ignaro
di questa prammatica, presentavasi a lui in abito di seta e arricchito
d'oro e d'argento, lo proverbiava forte, e accomiatavalo corretto, ed
anche reso più saggio con queste parole: — O uom tutto d'oro! o
uom tutto d'argento! o uom di scarlatto! e non ti basta, sciaurato,
di perir solo in battaglia, che vuoi anche lasciar in mano ai nemici
queste ricchezze, con le quali era meglio redimer l'anima tua, perch'essi
ne facciano ornamento agl'idoli del gentilesimo?»
</p>

<p>
Fra' signori franchi erasi diffuso l'amor delle pellicce, delle stoffe,
de' manti lunghi, da fibbiagli d'oro, e già sotto l'impero di Carlomagno
si riproducevano i tempi tanto sfarzosi e orientali del re Dagoberto;
i conti e i giudici amavano di sfoggiarla; le donne tutte
coperte di bende d'oro, portavano braccialetti, quali usavansi nelle
pubbliche cerimonie a Bisanzio; nei palazzi venivan moltiplicandosi le
suppellettili d'avorio; i libri dell'antico e nuovo Testamento erano
riccamente guerniti e adorni di miniature i manoscritti; i Franchi
portavano guanti di pelle di daino e corone in capo; i baroni
e i conti comparivano anche nelle diete e consigli fregiati di belle
gioie; i vescovi portavano pastorali e mitre e cappe d'oro.
</p>

<p>
I baratti e le compere delle merci faceansi nelle fiere, mercati e
landitti licenziati e assegnati dai diplomi, e perchè le vie erano poco
sicure, i mercatanti ci venivano per carovane. Alcuni di tali mercati e
landitti tenevansi attorno alle cattedrali, dove a provvedersi venivano i
nobili, i monasteri ed il popolo minuto, e godevano di gran riputazione;
ivi si ponevano in mostra le merci e le pietre preziose, e ci si vedeano
attruppati sotto a tende i mercanti sassoni, lombardi, bretoni, greci,
saraceni e principalmente ebrei sotto la protezione del santo patrono
<span class="pagenum" id="Page_46">[46]</span>
del luogo e del pastoral abbaziale. Tutte le merci erano franche
d'ogni gabella, salvo il livello al monastero che prestava il luogo.
Varii sono i diplomi di Carlomagno che autorizzano questi mercati,
dove, secondo l'antiche consuetudini, si vendea d'ogni cosa, fin anco
il servo comprato in Sassonia o in Bretagna, e raso come i servi di
Dio ne' monasteri; soggetto questo delle continue doglianze degli
uomini santi e pietosi, i quali patir non potevano questo traffico di
carne umana; e bello è legger l'esortazioni dei vescovi con che si
studiavano di persuadere i cristiani a desister da quella scellerata
consuetudine.
</p>

<p>
I trasporti delle mercanzie facevansi per acqua o per le strade maestre
ed altre vie, di cui ci rimangon tuttora le vestigia; i Romani aveano
tagliata la Gallia in mille selciate vie, utili monumenti della grandezza
loro, e le merci erano a traverso di queste trasportate sulle fiere e
sui mercati, esenti, per via, dal pedaggio e da mille altre gabelle
stabilite dall'uso a profitto del conte o del vescovo. Quando queste
mercanzie procedevano da paesi lontani, erano imbarcate e navigate
sopra legni a mille remi, i più de' quali, sassoni, danesi o frisoni, venivan
dal Baltico, ed erano lunghe barcacce in forma di piroghe, sì che
resister potessero contro le fortune di mare. Queste barche erano moresche
o longobarde o greche nel Mediterraneo, ed ivi elle s'accostavano
alle galere romane; Marsiglia nel Mediterraneo, e Venezia nell'Adriatico,
erano già rinomate pel traffico loro, e le flotte greche
erano in grido per la forza e l'armamento loro, siccome quelle che,
mercè il fuoco greco o lavorato, resister sapevano agli assalti de'
Saracini.
</p>

<p>
Carlomagno volle aver pure la sua marineria, onde fece cavar porti, e
Bologna di Francia a lui dee il suo ingrandimento, e la fondazione del
faro che annunzia alle navi la terra vicina. La marineria del secolo nono
era in un militare e mercantile; l'imperatore avea già compreso che l'impero
suo era a mezzodì e a tramontana ugualmente minacciato dalle
navi sassoni e saracene, e il timor di questo danno appalesasi nello
spirito delle sue leggi e delle sue provvisioni; egli se ne sgomenta e
le vede dappertutto; al quale proposito il monaco di San Gallo racconta
il fatto di quelle barche dei Normanni da lui fatte cacciare
dal porto d'una città della Gallia narbonese, e del suo pianto prevedendo
i mali che coloro avrebbero, in progresso di tempo, recato
all'impero suo, di che già più sopra s'è toccato. Se non che la Gallia
narbonese era più esposta alle correrie dei Saraceni, che non a quelle
dei Normanni, però che gli Scandinavi tentato ancor non aveano il
Mediterraneo, laddove i Mori, arditi al par di quelli, depredavan
con le flotte loro la Provenza e la Settimania; e coloro che l'imperatore
<span class="pagenum" id="Page_47">[47]</span>
pigliò per Normanni, erano forse Mori di Spagna o d'Affrica,
grandissima essendo la confusione che regna intorno a questo
proposito nelle cronache; nè in mezzo alle grandi tribolazioni di quei
tempi, non ben sapevasi d'onde procedesse il male; il provavano, e ne
accagionavan sempre la causa principale; nel tempo che il monaco di
San Gallo scriveva, i Normanni erano il maggior flagello della generazione,
ed essa attribuiva loro tutti i mali che su lei traboccavano.
</p>

<p>
Ad evitar queste depredazioni, Carlomagno fondò un doppio ordine
di fortificazioni alle foci de' fiumi, per dove i Saraceni e i Normanni
penetrar potevano nelle maggiori città, e fece rizzar fari e torri e
ponti militari ad ogni sbocco de' fiumi che metteano capo nell'Oceano,
nel Mediterraneo e nell'Adriatico: sul Reno, sulla Loira, sulla Senna,
sulla Gironda e sul Rodano; ed a presidio di queste fortificazioni,
esser ci dovea, sotto gli ordini d'ogni conte, una squadra di piccioli
legni, che guardasse la foce, e la difendesse contra tutti gli assalti
del nemico. Poi, certi operai formati in maestranze o compagnie, i
quali si trovano nei diplomi indicati sotto il nome di <i>nautes</i>, ebbero
il carico di costruirvi ponti muniti di torri, dove stavano guardie
armate ad impedire il passo ai pirati normanni e saracini. I detti
legni dovean proteggere le picciole barche mercantili, che navigavano
da un porto all'altro. Così, poi che Carlomagno vide il pericolo che
gli sovrastava per mare, provvide tosto a difendersi contro le correrie
dei nuovi Barbari, e in ogni cosa diè compimento a' concetti
suoi, niente lasciando a mezzo. Se non che queste diverse precauzioni
riuscivano piuttosto a un ordinamento militare, che ad una ragionevole
proiezione pel commercio, chè gli argomenti dell'industria e
le transazioni del traffico non giungono per lo più, se non ai tempi
di più inoltrata civiltà. Carlomagno era più che altro, un guerriero
ed un barbaro tagliato alla germanica, e benchè dai papi Adriano e
Leone spinto a poco a poco verso la civiltà romana, ei conserva sino
alla fine le inclinazioni e consuetudini dell'origine sua; non gli fa di
bisogno, esempigrazia, più che un mantello di lontra, e una pelle di
castrato per coprirsi; e ad amministrare e regger l'impero da lui fondato,
non vuole altro aiuto che quel dei lampeggianti occhi suoi e
della ferrea sua mano; si fa beffe del lusso, vuole che i suoi leudi
perseverino nell'antica e soldatesca semplicità loro, temendo di vederli
ammollire, e serba la splendidezza pe' giorni solenni, quando ei vuole
a tutti manifestare ch'egli è l'erede dell'imperio romano, e ch'ei
può gareggiare in lustro coi principi che regnano a Bisanzio!
</p>

<div class="chapter">
<p>
<span class="pagenum" id="Page_48">[48]</span>
</p>

<h2 id="cap4">CAPITOLO IV.
<span class="smaller">STATO DELLE SCIENZE E DELLE LETTERE SOTTO CARLOMAGNO.</span></h2>
</div>

<div class="blockquote">
<p>
Indole scientifica di Carlomagno. — Suo spirito germanico. — Sua inclinazione
per la letteratura greca e romana. — Le tre menti del sapere. — Alcuino sassone,
Teodolfo lombardo. Landrado germano. — Protezione alle lettere. — Filosofia. — Astronomia. — Geografia. — Grammatica. — Poesia. — Musica. — Storia
e cronache. — Canzoni eroiche. — Pratica generale dell'agricoltura. — Tendenza
letteraria. — I dotti. — Le scuole. — Costumi ed usi dei dotti alla
corte di Carlomagno. — Carteggio di questo principe. — Alcuni frammenti delle
sue lettere.
</p>
</div>

<p class="yrs">
768 — 814.
</p>

<p>
Carlomagno è uomo, come vediam dalla storia, d'indole evidentemente
scientifica. Spesso di mezzo alle civiltà primitive emergon uomini che
corrono con indicibile ardore verso lo studio, ed avviene allora che
nell'opere loro si mesce un non so che di rozzo, di selvatico, di strano,
che ritrae della prima loro educazione. Ben è vero che Carlomagno ama
con entusiasmo gli studi romani, ma in sostanza egli resta pur sempre
germanico. Eginardo narra ch'ei seppe appena accozzar le lettere e
comporre a stento i caratteri del suo nome di <i>Karolus</i><a class="tag" id="tag57" href="#note57">[57]</a>, scritto appiè
degli ordini e dei diplomi. Studia egli la scienza romana per genio,
o solo per dare maggior lustro e profondità all'opera sua? Uomo di
guerra e di conquista, egli ha nondimeno compreso tutto il profitto
ch'ei trar può dall'educazion latina, — a voler aggentilire i costumi
e gli spiriti; egli vide l'Italia, i suoi monumenti, le sue grandezze;
egli udì la sua lingua, la sua musica; e qual pro cavar non puossi
pe' popoli dalla grande educazion romana o bisantina? Egli è in
amistà co' papi, i quali hanno intorno vescovi e abbati che parlano
<span class="pagenum" id="Page_49">[49]</span>
la lingua greca o latina, e scrivono in latino, egli condur vuole la
doppia mossa della Chiesa e della scienza, e al par di tutte le menti
sovrane, ei domina e regge ogni cosa che tocchi.
</p>

<p>
Tre uomini gli dan mano ad eseguire i suoi disegni di scientifico
ordinamento; Alcuino, Teodolfo e Landrado, i quali appo lui rappresentano
tre civiltà, tre lingue, tre popoli; Alcuino è sassone di stirpe,
come san Bonifazio, parla l'idioma di quei popoli da Carlomagno
domati fino alle rive dell'Elba, ed ha la viva ed ardente loro imaginazione;
Teodolfo è lombardo, e rappresenta al di là dell'Alpi la
letteratura latina, la civiltà di Milano, di Ravenna e di Roma; Landrado
è uomo di patria germanica, e conserva e perpetua il profondo,
solido e certo sapere. Alcuino è un cherico di fortissimi studi, come
tutto il chiericato anglosassone di quel tempo, ed ha fatto laboriose
e feconde indagini intorno alla Sacra Scrittura, alla grammatica, alla
rettorica e scritto assai.
</p>

<p>
Teodolfo è il poeta degl'Italiani; le più dell'opere sue sono in
versi, egli tutto descrive nella sua bella lingua, e vedesi ch'egli
ha studiato Orazio, Virgilio e Ovidio pure. Un dei <i>missi dominici</i>,
com'egli era, di Carlomagno, nelle provincie meridionali, lo spiritoso
viaggio a Brindisi gli suggerisce il pensiero di descrivere in versi i
luoghi da lui visitati nella sua legazione, e il fa con singolar magistero.
La pittura ch'egli ivi porge della Settimania e della Provenza,
è briosa, colorita, nè visita pure una città senza tutte riferirne a minuto
le origini, gli usi, i costumi. Landrado, faticoso scrittore, come
son tutti quelli di razza germanica, ha continuo carteggio cogli abbati,
ammaestra i cherici, le donne, i fanciulli, ad esempio di san Girolamo,
raffronta e punteggia le opere della Sacra Scrittura, e tutto pazienza,
rettifica i caratteri merovingi, ad essi dando forma più pura e più studiata,
che in prima non avevano. Alcuino è pur esso un grande correttore
e punteggiator del greco e del latino; critico sodo e paziente,
corregge gli errori de' manoscritti biblici; poi apprende l'ebraico, il
siriaco, ed è siffattamente immedesimato con Roma, ch'ei dà il titolo di
<i>Pandette</i> alla raccolta delle opere sue; il suo lavoro intorno alla Bibbia
è solenne, però che la Bibbia è il gran libro dei popoli, e tutta
la generazione vi applica: nelle badie si commentano i salmi, le monache
stesse sillogizzano intorno al senso dei libri sacri, e la badessa
di certo monastero della Neustria, in carteggio con Alcuino, gli dice
come le gravi sull'animo quella sentenza del profeta: <i>tutti gli uomini
sono mendaci</i>. A somiglianza dei primi padri della Chiesa, Alcuino è
in corrispondenza epistolare con le donne consacrate alla vita monastica,
e abbiamo di quel dotto abbate un trattato indiritto alla vergine
Eulalia; quelle giovinette, votatesi alla solitudine, si stimavano forti
<span class="pagenum" id="Page_50">[50]</span>
sì da leggere sant'Agostino<a class="tag" id="tag58" href="#note58">[58]</a>, ed Alcuino ne fece un ristretto per uso
loro<a class="tag" id="tag59" href="#note59">[59]</a>.
</p>

<p>
Teodolfo insegna con pari ardore, e compendia e commenta e fa ristretti
anch'esso ad uso dei laici, e difficil molto essendo l'interpretazione
dei libri sacri. Alcuino e Teodolfo la pongono a ragguaglio
di tutti per via di compendii in lingua latina ed anche in lingua
volgare. Tutte queste menti si vengono concitando sotto il forte e
generoso impulso di Carlomagno, che le anima e protegge; Alcuino
è guiderdonato con ricche abbazie, Teodolfo è promosso al vescovado
d'Orleans, Lanfranco ottiene la metropolitana di Lione; tutti si fanno
stromenti a Carlomagno per illuminarlo e sublimarlo; l'uno gl'insegna
le lettere, l'altro il latino ed il greco, ed egli tien con tutti loro intimo
e familiare carteggio.
</p>

<p>
La teologia è la scienza di quell'età, è il fondamento d'ogni discussione.
I dommi cattolici non son eglino la base di quella società?
Tutto la fede religiosa comprende, e mal conoscerebbe lo spirito di
quel secolo, chi credesse ivi all'azione della filosofia, foss'anche speculativa,
al tutto estranea a quella credente generazione. Se non che
alcuni libri di greci sofisti incominciavano sotto i Carolingi a penetrar
nell'impero franco, e le compilazioni che sotto il pseudonimo di
Dionigi l'Areopagita comparvero, precedettero d'oltre ad un secolo
le dottrine dello Scoto. Io non voglio magnificar l'altezza degli scoprimenti
del tempo antico, chè anzi chi suppor volesse un'ampia libertà
d'indagini a quel tempo di forza e di cattolicismo, mostrerebbe di non
sapere che cotali ardimenti dell'ingegno non sarebbero stati pure compresi
a que' giorni, dove le teoriche religiose medesime aveano alcun
che di materiale, e le controversie tutte versavano intorno al culto delle
immagini. Tuttavia le pratiche con Costantinopoli favoreggiar dovettero
il progresso della filosofia, benchè rarissime si trovin le citazioni
dei libri d'Aristotile, i quali non furono, a dir proprio, conosciuti,
se non per le arabe traduzioni del secolo nono. Ella è cosa incontrovertibile
che la compilazione sotto il falso nome di Dionigi l'Areopagita,
diffusasi in Occidente verso il regno di Carlo il Calvo, operò
potentemente sugli studi filosofici; lo Scoto venne solo a compierli,
nel secolo duodecimo; e il mondo attinse il primo lume alle faci del
greco sapere, che conserva vasi nelle scuole di Costantinopoli; poi gli
Arabi recaronvi le traduzioni della scuola alessandrina col suo sincretismo,
finchè due secoli dopo il medio evo accolse le teoriche dello
Scoto, capo della filosofia scozzese e maestro della scienza.
</p>

<p>
<span class="pagenum" id="Page_51">[51]</span>
</p>

<p>
Del resto, in Occidente, i progressi non erano nè grandi nè vigorosi;
e valga il vero, si può egli dare il nome di astronomia ai calcoli
per fissare le date ed ai computi ecclesiastici delle feste mobili? In
fatto d'astronomia disputavasi intorno al sistema aristotelico, intorno
alla scuola alessandrina, intorno al sistema tolemaico; Teodolfo ed
Alcuino eran di diversa opinione; quegli volea che l'anno astronomico
principiasse a settembre; questi ponea quel ch'egli chiamava
il <i>salto della luna</i> in novembre. Singolari son le teoriche da Alcuino
esposte intorno al sistema lunare; al tempo che la luna accostasi a
quel salto astronomico, di cui tanto ragionano i dotti di quel secolo,
egli segna sulla carta certe figure, che poi manda a Carlomagno, e questi
discute con lui per farlo persuaso dell'esattezza delle sue proprie
osservazioni, e lo regala d'imperfetti stromenti tolti dalla civiltà egiziana
e romana. Non altrimenti che appresso tutte le primitive nazioni,
quei dotti e quei sapienti molto osservano il movimento ed i fenomeni
degli astri; al principio del secolo nono v'ebbe un lungo ecclisse di sole,
che spaventò tutte quelle generazioni; il monaco d'Angouleme, che
meritossi il titolo d'astronomo, prenunziò la congiunzione di Mercurio
col sole nell'anno 807, e nel mese di febbraio fu veduto in
cielo quel fenomeno che annunziava, al dir dei contemporanei, lo
scontro di eserciti in guerra, e forse altro non era che un'aurora
boreale, tinta in rossiccio. La discussione scentifica posossi quindi fra
le memorie della scuola alessandrina ed i libri meramente della scuola
greca aristotelica; ogn'anno, quand'aveasi a determinare la Pasqua secondo
il rito del concilio Niceno, sorgeano vive discissioni procedenti da
calcoli astronomici; l'astronomia era fatta scienza indispensabil pe' cherici:
«un sacerdote di Dio dee saper fare i conti» dice un dei capitolari
di Carlomagno. Il libro del Computo ecclesiastico, ingiunto dai concilii
ai preti e nei monasteri, diviene il fondamento così d'ogni scienza,
e gli astronomi furono preposti a tutti gli altri maestri, per la ragione
che le feste ecclesiastiche dipendevano dalle combinazioni dei
numeri e dei tempi.
</p>

<p>
Negli studi del medio evo trovasi sempre unita all'astronomia la
geografia, scienza, della quale aveasi sotto Carlomagno imperfettissima
cognizione; vero è che Teodolfo, sempre studioso, erasi provato a
comporre un globo sferico con tutti i segni dello zodiaco, ma la spiegazione
ch'egli ne dà è priva d'ogni esattezza. Egli si pare che in questa
scuola domini la teoria di Tolomeo sulla forma della terra; ma non
ben se la intendono intorno alle basi d'un sistema sferico: Alcuino
pone per principio che la terra è quadrata, e il mondo, a dir suo,
è fermo su quattro punti cardinali<a class="tag" id="tag60" href="#note60">[60]</a>, e diviso in tre parti, Europa, Affrica
<span class="pagenum" id="Page_52">[52]</span>
ed Indie, le quali sono da lui descritte in modo vago, come uno
spazio immenso dalla parte di Oriente. Tutto ciò che sapevasi a
que' giorni di geografia, veniva dai pellegrini e dai vescovi viaggiatori,
che andavano a predicar la fede tra i Barbari; le città e le provincie
erano rozzamente segnate sopra qualche pergamena o papiro,
e tutto ciò che serbavasi del mondo antico, era tolto dalla scuola romana
o bisantina.
</p>

<p>
La scienza nondimeno forma tutta l'occupazione di quegli uomini
che scoprir vogliono i riposti misteri suoi, e Teodolfo, il poeta italiano,
uomo di fantasia, la rappresenta sotto l'imagin d'un albero, co' suoi
rami madornati e coi fioriti suoi ramoscelli di mille colori; la grammatica
forma la radice, da un lato esce la rettorica, dall'altro sorge
la dialettica con tutto il rigoglio d'un lussureggiante rampollo, poi
vengon, come tre sorelle strettamente abbracciate, la musica, la geometria
e l'astronomia; e questo simbolo viene da Teodolfo svolto non
senza un certo ardimento di pensiero. In tempo che gli altri sapienti
altro non fanno che applicarsi alla Sacra Scrittura e allo studio dei
salmi e dei libri biblici, egli confessa di gustar un interno diletto al
leggere, e meditare gli autori pagani, e negli opuscoli suoi continua
è la citazione de' bei versi di Virgilio e delle commedie di Terenzio.
Anche i versi del sassone Alcuino san dello studio degli antichi; celebra
l'arrivo di papa Leone in Francia, e usa la lingua poetica nello
scriver epitafi e descriver l'oriuolo a polvere del Tempo, che corre
presso all'eternità, intanto ch'egli biasima coloro i quali troppo si dedicano
agli autori profani e a Virgilio principalmente, e ch'ei dice ad un
suo discepolo: «tu sei troppo virgiliano,» e che ad un vescovo amico
suo rimprovera la soverchia passione di lui per l'Eneide. In qualche
monastero a que' giorni parlavasi il greco; v'erano scuole in cui
veniva pubblicamente insegnato, e il latino era la lingua comune della
Chiesa. Non è quindi maraviglia che gli antichi fossero letti e consultati
quai maestri in letteratura e in poesia. Carlomagno medesimo non
isdegnò il meccanismo de' versi latini, come vedemmo nel tenero epitafio
suo di papa Adriano, ed anch'egli usava quella poetica lingua
nelle sue epistole a Paolo Diacono.
</p>

<p>
Dettava pur versi nella patria favella, e spesso ancora in tedesco
e in idioma germanico; facea raccogliere le tradizioni degli antenati,
e voleva che gli scaldi e i poeti serbassero le memorie del passato e
le vittorie degli avi. Di qui forse l'origine di quelle canzoni eroiche,
onde ci restano oggidì ampie reliquie; se non che il tempo ha distrutto
gli originali di questi monumenti in lingua barbarica, e poche
parole appena, poche frasi sparse qua e là nelle iscrizioni latine, additano
la lingua che parlavasi nel secolo ottavo; niuno tuttavia
<span class="pagenum" id="Page_53">[53]</span>
negar può che non vi fossero a quei tempi tradizioni e leggende scritte
nel sermone della patria, alcune delle quali tradizioni mescolavansi
con la vita dei santi. Le canzoni eroiche e i romanzi di cavalleria
furono attinti a queste prime fonti; l'imaginazione dei trovatori
vi lavorò sopra di ampie epopee, ma la sostanza di questa poesia vien
da quelle leggende, di cui fan menzione le cronache, da quei canti in
lingua teutonica, che a gran diligenza si raccoglievano per ordine
di Carlomagno. Quei primi canti disparvero, perchè al tutto estranei
alla vita solitaria dei monaci ed allo spirito loro di conservazione; le
croniche, all'incontro, si son tramandate d'età in età, con la cura e
la religione d'un sacro monumento; la lingua del chiostro fu la latina,
quella del campo la tedesca; le croniche appartenevano all'ordine
monastico, le canzoni eroiche all'ordine militare; le une furono conservate
all'ombra delle solitudini; le altre si dileguarono, come il
suono delle grandi battaglie, in preda ai venti delle generazioni.
</p>

<p>
Le canzoni eroiche si recitavano a gran voce in battaglia e nelle
corti dei feudatari, ma nessun antico manoscritto ci pervenne con le
note e le scale segnate come in quelli venuti dappoi; pur nondimeno
non è a dubitar che siffatte canzoni non fosser cantate, e il nome loro
medesimo ce lo insegna. E le poesie omeriche non furono anch'esse
cantate per le campagne della Grecia? Le <i>cantilene giocolari</i>, come
Alcuino le chiama, erano in contrapposizione col canto della Chiesa,
grave e solenne; e recitavansi su arie allegre da menestrelli e trovatori,
laddove gl'inni cattolici procedeano da due origini, dal canto
gallico, che teneva un certo che di druidico e di selvaggio, e dal
canto fermo romano o greco, e v'ebbe tra le due scuole vivo ed ardente
contrasto, chè la Chiesa delle Gallie serbar voleva i suoi canti.
</p>

<p>
Carlomagno inchinava per la forma romana, siccome la più soave
e appropriata agli inni di gioia, e il monaco di San Gallo ci narra
come lo dilettassero gl'inni cantati, e com'ei volesse che i cherici ripetessero
ad alta e sonora voce le lezioni della cattedrale<a class="tag" id="tag61" href="#note61">[61]</a>, e come
spesso a quelle assistesse, accennando egli stesso col dito o con la
punta del bastone ognuno a cui toccava la volta sua di cantare.
</p>

<p>
Il canto fermo scritto consisteva nel metter sulla parola degli inni
o dei salmi alcuni piccioli quadretti di note, le cui code stendevansi
in alto o in basso; i fanciulli scolpivano, cantando, le sillabe, ed i
cherici facevano il basso, intantochè l'imperatore mostrava, sorridendo,
la contentezza sua nell'udire il perfetto accordo di quelle voci.
Un giorno, tanto gli piacque il canto dei Greci, che ordinò si cantassero
sul medesimo tuono le parole latine. Dalla Grecia pure venne,
come già dicemmo, quel magnifico istrumento, maraviglia di tutta la
<span class="pagenum" id="Page_54">[54]</span>
generazione, l'organo dir vogliamo, che fu a Carlomagno mandato
dall'imperatore di Costantinopoli, a quel modo che gli fu dal califfo
di Bagdad mandato l'orologio meccanico. Fino a quel tempo i Franchi
non avean conosciuto che certi strumenti a corda ed a fiato, ma
poi che udirono quei mille suoni, che rimbombando si diffondeano
per la cattedrale, come le mille voci del giudizio finale, quando
quelle canne, artificiosamente ordinate, ad esprimer si fecero tutte le
passioni del cuore e dell'anima, i cherici rinunziarono quasi spontaneamente
all'arpa ed alle tibie romane. L'organo è lo strumento sacro
che meglio s'accordi con le aspirazioni religiose; l'organo e gli
inni sono l'espression vera dell'evo medio, e quelli che meglio di
ogn'altra cosa interpretare a noi ne possono i vivi e profondi affetti,
le misteriose angosce, il pio simbolismo.
</p>

<p>
Accanto alla musica veniva la pittura, ma non viva ancora che per
la tradizione di Roma e di Bisanzio, nessun'arte speciale essendovi
che riferir si possa al regno di Carlo, non più che al tempo dei Merovei;
tutto toglievasi dalle scuole di Costantinopoli o di Roma, e le
informi pitture, quali son quelle che oggidì s'incontrano in alcuni
rari manoscritti, come a dire nella Bibbia di Carlo il Calvo, le coperte
d'avorio, i finimenti di rame, d'argento e d'oro, incastonati,
e le lettere, che pur sono un lavoro d'arte, niente hanno di originale;
la pittura, la cesellatura, la miniatura venivano dai Bisantini. La
forma secca germanica appare all'incontro più profondamente segnata
nelle opere dell'architettura, ivi dominando la scuola lombarda
con le pesanti e solide sue fondamenta. Qualche rara reliquia ci
porge ancora un indizio dell'architettura carlinga, come a Poitiers
alcune muraglie tuttora in piedi, e ad Aquisgrana alcuni avanzi del
coro della cattedrale, a cui si adoperarono massi di solida pietra, e
le colonne di porfido tolte a Ravenna; ma sono monumenti che mai
non appartengono ad un'età solamente, trovandovisi innestate le colonne
e i mosaici dei tempi anteriori. In Aquisgrana, esempigrazia, ci
son rottami del palazzo imperiale di Ravenna, e mosaici ancor più
curiosi; la badia poi di San Ricchieri, come fu descritta dal Padre
Mabillon, riconosceva l'origine sua dal secolo ottavo. Ogni giorno
intanto ne porta qualche resto dei monumenti dell'antichità, sì che in
breve non avremo dell'età carlinga altro che polvere.
</p>

<p>
Questo quanto alle arti. Quanto alle scienze gravi, le scuole monastiche
tenevano il primo luogo, favorite, a tutto potere, da Carlomagno.
A cui non era giunto il grido, nella Francia neustriaca, delle
scuole di Corbia, di Fontenelles, di Ferrieres, di San Dionigi e di
San Germano? Così nell'Austrasia nessuna scuola contender poteva il
primato a quelle di Fulda e di San Gallo, fondate da Carlomagno.
<span class="pagenum" id="Page_55">[55]</span>
In Italia, il monastero di Montecassino possedeva il meglio dell'antico
sapere; ivi tutto insegnavasi, e specialmente l'interpretazione della
Scrittura. Lo studio del diritto canonico ristringevasi ai concilii antichi;
il diritto civile desumevasi dai capitolari e dalla legge salica
e ripense; alcune città e popolazioni della Gallia erano governate
dal diritto romano. Considerati come opera in corpo, i capitolari sono
un bel monumento di diritto civile, e tal che può mettersi allato del
codice teodosiano e del giustinianeo: considerati, parte per parte, il
diritto non era ivi una dottrina, ma tutti formavano una raccolta di
editti di polizia sociale, tali da richieder più obbedienza che studio.
</p>

<p>
La scienza della medicina era al grado medesimo d'imperfezione;
solo gli scritti d'Ippocrate aveano alquanto rischiarata la pratica;
aveasi cognizione dei semplici, per quanto Plinio ne insegna, e ci
aveano alcune scuole per apprender la medicina come arte, e i capitolari
ne fanno menzione, laddove ingiungono di mandare i fanciulli
a simili scuole. Tale a que' tempi si era la credenza nei sortilegi e
nelle malíe, che ognuno comprenderà facilmente come trascurata esser
vi dovesse la scienza vera; non istudiavasi punto a que' giorni, ma
si credeva. Le Regole fatte per gli ordini religiosi di San Benedetto
imponevano che in ogni convento ci fosse un fratello medico ed una
spezieria, ed a' tempi cavallereschi ci ebber leggende intorno a meravigliose
guarigioni, che lo studio de' semplici altro non era che un
passatempo di quelle nobili castellane. Recavansi dalla Siria balsamo,
unguenti, droghe e medicamenti già belli e preparati, eseguivansi
gli aforismi d'Ippocrate, regolati con qualche tradizione della scuola
alessandrina. Tutto poi si faceva senza disamina, senza osservazione;
si pigliavano i fatti com'erano, e quando la cronica riferiva un avvenimento,
la generazione ci prestava intera fede; leggende, pergamene,
documenti, tutto ammettevasi per verità fondamentale. Non ci ha
spirito di critica in checchè sia; chè quella generazione, tutta di credenza
e di fede, non ragiona punto, ma ubbidisce; e se pure ella discute,
sì il fa intorno a parole; nè parimenti ella s'inabissa punto
nelle interpretazioni de' sensi scritturali; quanto alla scienza razionale,
ella non c'intende nulla, e la vita per lei altro non è che una gran
leggenda.
</p>

<p>
In sul primo fervore di una tal quale ristaurazione degli studi romani,
vediamo nei dotti dell'ottavo secolo una gioia innocente; studiando
i tempi passati, contemplan essi coll'ardor de' neofiti i belli
avanzi dell'antichità, s'ingolfano con entusiasmo negli studi, e quest'ammirazione
in loro dei tempi antichi è sì ardente, che i vescovi,
abbati e cherici, studiosi delle scienze, si danno scambievolmente i
nomi dei poeti e degli oratori antichi che degni giudican del culto
<span class="pagenum" id="Page_56">[56]</span>
loro, e dl questo nodo Davide il salmista ed Omero il cantor delle
sublimi rapsodie prestano i nomi loro ai letterati dell'ottavo e del
nono secolo; Carlomagno forma una specie d'areopago e d'accademia,
nella quale ciascuno toglie a prestito un nome: Davidde<a class="tag" id="tag62" href="#note62">[62]</a>, Samuele,
Oniaste, Omero, Virgilio; nè oramai più si chiamano che con questi
soprannomi. Tale si è l'indole di tutti i tempi di risorgimento, e il
carattere delle età in cui cominciasi a studiare; ognun gittasi con
ardore ed entusiasmo verso le cose del passato, sempre nuove per
chi le ha innanzi neglette. Le rarità dei libri sì in papiro come in
pergamena, era motivo che venissero bramosamente cercati<a class="tag" id="tag63" href="#note63">[63]</a>, pagatosi
come le reliquie sacre e facevasi il giro dell'Italia e della
Grecia per pur raccoglierne alcuno. E' non furono gli Arabi a tramandar,
come fu scritto, i più degli autori greci per imperfette traduzioni,
ma essi venner dirittamente da Costantinopoli, e ci son
manoscritti che recano ancora l'impronta degli studi greci. Le comunicazioni
con Costantinopoli furono frequentissime sotto Carlomagno,
e ancor più a' tempi de' pellegrinaggi; d'altra parte il greco
era in uso nelle scuole monastiche; onde perchè ricorrere agli Arabi,
per aver da loro una traduzion di seconda mano? Ben dagli Arabi
venir poterono alcuni libri di geometria e di cabalistica, padroni come
essi erano d'Alessandria; ma quanto agli autori principali della Grecia
ed ai poeti latini dell'antichità, essi erano pienamente conosciuti dalla
generazione letterata dell'ottavo e del nono secolo<a class="tag" id="tag64" href="#note64">[64]</a>.
</p>

<p>
Grande fu a que' tempi l'influenza delle scuole bisantine su tutte
le forme e lo spirito della scienza, tanto che fino i caratteri merovingi,
informi così come sono, e in cui son mescolate l'orme della
sassonica origin loro, spariscono anch'essi quasi del tutto per dar
luogo alle lettere con tanta perfezione formate, che sono nelle bolle
di Roma e nei papiri di Costantinopoli. Le poche scritture e diplomi
che ci rimangono del secolo nono, sono tratteggiate a perfezione, e
i caratteri loro s'accostano per poco a quegli ammirabili manoscritti
del nono e del decimo secolo, fra i quali primeggia il codice a penna di
Gregorio Nazianzeno, bel monumento d'arte, posseduto dalla Biblioteca
reale, lavoro di pazienza e di perizia che più non rifarebbesi ai
nostri tempi svagati.
</p>

<p>
<span class="pagenum" id="Page_57">[57]</span>
</p>

<p>
Carlomagno fu il centro di tutto questo scientifico movimento;
tutto, tutto egli raccolse intorno alla grandezza sua, e intantochè certe
cronache dicono ch'egli a stento accozzar sapeva le sue lettere, altri
monumenti ce lo presentano per l'illuminato protettore dei dotti. Non
ci rimangono firme di sua mano, chè ne' suoi diplomi, accanto alla
sua bolla e sigillo, trovasi il suo monogramma sì, ma pur sempre
tratteggiato dal suo scrivano o cancelliere, conforme usavano i principi
del secondo lignaggio<a class="tag" id="tag65" href="#note65">[65]</a>. Nè v'ha punto contraddizione in questa
medesimezza d'un principe ignorante per sè stesso, e protettor nondimeno
delle scienze e degli studi; questo capo, questo Barbaro, ama,
al par di tutti i conquistatori, la poesia, e si fa cantar dagli scaldi
le storie della patria, chè Carlomagno pure sapeva, al par d'ogni
altro re che fondar volle un grande sistema di governo, l'azione
dall'antica letteratura esercitata sulla compagnia civile; egli resta
germanico sì, per l'indole sua, per la sua forza, per l'origine sua; ma
quanto al pensare, egli studia di farsi Romano. Nelle militari sue spedizioni
accompagnar si fa dai leudi, dai conti suoi; ma quand'egli ha
a ordinar l'impero, a far leggi di buon governo, chiama in aiuto ed
appoggio suo i cherici, e solerte e proveduto, com'egli è in ogni
cosa, tien corrispondenza con tutti. Pochi sono i monumenti scritti
venuti da lui di prima mano, nè altro più abbiamo di suo che poche
lettere, ma son fattura d'un uomo che riempiè della sua fama il
medio evo, e però la storia raccoglier dee, come sacre reliquie, tutto
che vien da un'origine si sublime. V'ha sempre dell'oro in mezzo
a questa polvere, e della grandezza sempre in mezzo a queste ruine!
</p>

<p>
La badia di Fulda, gran fondazione del secolo ottavo, è la stanza
prediletta del principe d'Austrasia, non altrimenti che la badia di
Montecassino è la fondazione dei re longobardi; e Carlomagno gode
poi di carteggiar con quegli abbati, che con la mitra in capo, e col
pastorale in mano, venner tante volte ad accoglierlo: «Tu dèi dunque
sapere, scrive quindi a Bogolfo, abbate di Fulda, aver noi pensato,
insiem coi nostri fedeli, esser utile che nelle chiese e nei monasteri,
di cui Dio ci ha confidato il supremo governo, ognun dei
cherici attenda non solo ad osservare una vita disciplinata, ed a praticare
gli ufizi della nostra santa religione, ma sì ancora, se il Signore
gli abbia dotati delle necessarie facoltà, ad istruirsi nello
studio delle belle lettere, come regola onesta e difesa dei lor buoni
costumi. Così pure vogliamo che lo studio e la dottrina giovino loro
<span class="pagenum" id="Page_58">[58]</span>
a purgare il discorso, onde, con la vita loro esemplare e con la piacevol
maniera del dire, adempiano i comandamenti di Dio, però che
scritto è: — Sarete assolti o dannati secondo le vostre parole. — Nell'occasione
dell'averci, quest'anno, parecchi monasteri fatto sapere
ch'essi indirizzavan per noi fervide orazioni al cielo, ci siamo
accorti, per le lettere loro, che, se retto è l'animo, scorretto è lo stile,
e che tradur non possono, senza sconcio, per iscritto, i buoni
pensieri che ad essi vien suggerendo la loro devozione per noi. Or
questo loro scorretto scrivere ci ha messo in timore, che dalla scarsa
loro dottrina sieno impediti a ben comprendere il testo della Sacra
Scrittura, ben sapendo noi che, se gli errori di lingua sono dannosi,
quelli che falsano il senso son più dannosi ancora. Laonde noi vi
esortiamo a non trascurar le belle lettere non solo, ma sì ancora ad
applicarvi diligentemente a studiare e scrivere i misteri della Scrittura,
affin di poterli facilmente comprendere.»
</p>

<p>
Nella qual epistola, opera certamente di Alcuino, si appalesa l'amore
alle lettere di Carlomagno, volendo egli che i cherici studino
e scrivano con eleganza e correzione di stile. Dai campi della Sassonia
scrive indi ad Adriano: «Signor nostro: Re Carlo, vostro figlio, e la
figlia vostra e nostra donna Fastrada, figlio e figlia di Nostro Signore,
e tutta la casa vostra vi salutano; tutti i preti, i vescovi, gli abbati
e tutta la congregazione devota in Dio, e così tutta la generalità
del popolo franco vi salutano. Il figliuol vostro vi rende grazie
dei legati che gli mandaste e delle dolci vostre lettere, con cui lo
fate certo della prospera conservazione di vostra salute.» Carlomagno
soggiorna indi nel monastero di Fulda, e d'ivi carteggia con
la regina Fastrada, una delle donne sue, intorno all'astinenza e al
digiuno. «Con l'aiuto di Dio (così egli), noi abbiam fatto per tre
giorni orazione, principiando alle none di settembre, per impetrare
da Dio misericordioso pace, vittoria, salute, ed insieme un prospero
viaggio, e per supplicarlo d'aiutarci sempre e sostenerci e difenderci.
I nostri preti ordinarono a tutti quelli che per età e per salute
fare il potessero, d'astenersi dalla carne e dal vino, e per ottenere
licenza di bere alcun po' di vino per questi tre giorni, i più
ricchi e facoltosi di noi donarono, secondo le forze loro, ma non manco
di un danajo; oltre di che ognuno fece anche limosine, più o meno
abbondanti, secondo il suo stato. Ciascun prete disse una messa,
salvo gli impediti da malattia, e quei cherici che sapevano i salmi,
ne recitaron cinquanta, restando a piè nudi intantochè oravano. Tale
si è il comandamento dei sacerdoti, a cui tutti abbiamo stimato conveniente
di sottometterci, ed è voler nostro che tu faccia il medesimo
coi nostri fedeli. Quanto a te ed a ciò che per la tua debolezza
ti si può concedere, ci rimettiamo nella prudenza tua.»
</p>

<p>
<span class="pagenum" id="Page_59">[59]</span>
</p>

<p>
Egli ti par di udire un antico imperatore di Roma, Cesare, per cagion
d'esempio, che ragioni con la moglie sua, degna matrona romana,
de' suoi pontefici e della celebrazione delle pubbliche feste.
Carlomagno è il custode della polizia dell'impero suo, quindi egli
invigila gli uomini d'arme, i cherici, e però ch'egli conosce tutta
la podestà della Chiesa, se ne fa correttore e guardiano, e scrive anche
in parti lontane a far che non abbia danno nelle cose sue; testimonio
quant'egli scrive qui appresso al re Offa. «Un prete scozzese,
che dimorò qualche tempo vicino a noi nella parrocchia di
Ildeboldo, vescovo di Colonia, secondo la denuncia del suo accusatore,
peccò, mangiando carne in quaresima. Se non che i nostri preti,
non avendo trovata l'accusa bastevolmente provata, non vollero
sentenziarlo; ma pur nullameno, più non gli consentono, a cagion
del suo fallo, d'abitar nel luogo di sua dimora, onde il volgo ignorante
non abbia a vilipendere l'onore del sacerdozio, e lo scandalo
non conduca forse altri ad infrangere la santità del digiuno; rimessolo
al tribunal del vescovo, innanzi a cui fece i suoi voti al Signore.
Noi ti preghiam quindi d'ordinare ch'egli sia ricondotto al suo
paese per esser ivi giudicato: chè ivi pure osservar si dee la purità
dei costumi e la costanza della fede in grembo alla Chiesa di Dio,
sì che quest'unica, perfetta e immacolata colomba dall'ali d'argento
e dalla coda dorata, sfolgorar vi debba di tutto il suo splendore<a class="tag" id="tag66" href="#note66">[66]</a>.»
</p>

<p>
Questa universal vigilanza della Chiesa doveva esser costantemente
sostenuta da fermi atti del principe; calde controversie agitavano i
vescovi, gli abbati ed i monaci; in più d'un luogo la stretta disciplina
era posta in non cale; dove l'ignoranza, e dove la passione
dei cherici; poi il viver rotto e romoroso dei monasteri. L'abbate di
San Martino e i suoi monaci obbedir non volevano al vescovo, credendosi
sciolti da ogni giurisdizione dell'Ordinario, onde Carlomagno
scrive loro in questi severi termini: «Il vescovo Teodolfo si lagna,
in una sua lettera, dei modi poco convenevoli coi quali avete trattata
la sua gente, nè ancor tanto di questo, quanto del poco rispetto
che aveste al vescovo della città vostra, e del disprezzo da voi dimostrato
per gl'imperiali nostri comandamenti. Or questi comandamenti,
da noi fatti scrivere sotto l'autorità del nostro nome, v'imponevano
di restituir nelle mani di questo vescovo un cherico, che,
fuggito di prigione, erasi venuto a ricoverar nella basilica di San
Martino; nè questo era punto un comando ingiusto. Ci siam fatte
rilegger amendue le lettere, la vostra e quella di Teodolfo, e abbiam
<span class="pagenum" id="Page_60">[60]</span>
trovato nelle vostre parole maggiore acerbità ed ira, e niun sentimento
di carità verso di lui; egli pare che ivi vogliate piuttosto difendere
il reo, ed accusare il vescovo, e dar a intender che si possa e
anzi si debba metterlo in istato d'accusa, laddove le leggi umane e
le divine tutte s'accordano in proibire al reo d'accusare nessuno.
Indarno voi lo scusate, adducendo ch'egli ha interposto appello dinanzi
a noi, facendovi appoggio della massima che ogni accusato e
sentenziato dinanzi al popolo della sua città, ha il diritto anch'esso
d'accusare altrui e di richiamarsene a Cesare. Voi citate ad esempio
san Paolo che, accusato dal popolo innanzi a' principi giudei, fece
appello a Cesare, e fu mandato dai principi stessi dinanzi a lui per
essere giudicato; ma questo non ha niente a che fare col caso presente.
L'apostolo Paolo era accusato sì, ma non giudicato, quando
appellò a Cesare, e fu a lui rimesso; laddove questo ribaldo prete,
accusato e sentenziato, s'è trafugato dal suo carcere per rifuggirsi
in una basilica, non ostante la legge che gliene interdiceva l'entrata
fino a penitenza compiuta, e solo adesso, benchè dicasi ch'ei continua
nella peccaminosa sua vita, egli ricorre a Cesare, ad imitazione
dell'apostolo Paolo. Ma, come Paolo altresì, indarno egli sarà venuto
ad invocar Cesare, perchè noi comandiamo ch'egli sia rimesso nelle
mani di colui dalla cui forza s'è sottratto, a lui solo spettando, parli
vero o falso il colpevole, tradurlo dinanzi a noi, nè occorre che per
un uom siffatto sia niente innovato negli ordini nostri. Non sappiamo
poi abbastanza stupirci della temerità vostra nell'opporsi,
soli, agli atti della nostra autorità. Già dovete saper quante mormorazioni
si son fatte, e non senza ragione, sul vostro modo di vivere;
infatti, ora vi chiamate monaci, ora canonici, e talvolta non siete nè
l'un l'altro; sicchè vegliando al vostro bene, e toglier volendo la
mala vostra riputazione, vi avevamo scelto un maestro e un rettore
atto a mostrarvi con le sue parole e i suoi precetti la retta via, e
fattolo venir da lontan paese, ed uom religioso e di santa vita come
egli era, ci confidavamo che gli esempi suoi vi potesser correggere.
Ma, ohimè! tutto fu contro alla speranza nostra, e il demonio ha
trovato in voi quasi altrettanti ministri a seminar la zizzania fra i
sapienti e i dottori della Chiesa, e ad indurre in peccato d'ira e d'invidia
queglino stessi che castigare e corregger dovrebbero i peccatori.
Se non che, speriamo, Dio non vorrà permetter ch'essi cedano
alle maligne vostre suggestioni. Quanto a voi, spregiatori degli ordini
nostri, canonici o monaci che vi chiamiate, verrete a quella
delle nostre grandi udienze, che vi sarà dal presente nostro messo
assegnata; nè vi giovi a sollevarvi dall'obbligo di comparire ad
espiar l'inaudita temerità vostra la lettera in cui tentate di giustificare
la vostra ribellione.»
</p>

<p>
<span class="pagenum" id="Page_61">[61]</span>
</p>

<p>
In questa lettera Carlomagno tutta manifesta l'ira sua, e il subitano
e forte suo risentimento; l'Austrasio, che vuole tutto soggetto,
si maraviglia che vi sia chi ardisca resistere agli imperiali suoi comandi;
detto il suo volere, ognuno ubbidir dee, e quel ch'egli dice
agli abbati, dice anche ai re, imperando su tutti. «Mi è venuto all'orecchio,
scrive egli a Pipino re d'Italia, suo figlio, che alcuni duchi
e subalterni loro, castaldi<a class="tag" id="tag67" href="#note67">[67]</a>, vicarii, centurioni, e i loro ufiziali,
come sono i falconieri, i cacciatori e altri siffatti, nello scorrer qua
e là le provincie da essi abitate, levano tasse non che sugli uomini
liberi, sulle chiese di Dio, sui monasteri dei frati e suore, sugli
ospizii, sul popolo e sugli operai che lavorano le vigne, i campi ed
i prati delle chiese, di questi ultimi anche servendosi per far costruire
gli edifizi loro, continuamente privandoli della carne e del
vin loro, contro ogni giustizia, con mille altre angherie di cui gli
opprimono. Onde è, caro figliuol mio, che ti mandiam questa lettera,
acciò che tu applichi tutta la cura e la prudenza tua a riparare
il male. Ci fu detto altresì che in alcuni luoghi, certuni de' nostri
soggetti e de' tuoi, pretendono esser nullo il partecipar che abbiam
fatto loro di vari capitolari scritti nella legge, e sotto simil pretesto
ricusino di ubbidir loro ed averli per leggi. Ora, tu sai i discorsi
che noi medesimi abbiam tenuti teco sul proposito di questi capitolari,
onde ti preghiamo di farli conoscere ed eseguire in tutto il
regno da Dio confidato alla tua vigilanza, e ti raccomandiamo di
provedere affinchè facciasi quanto abbiamo ordinato così intorno
all'uccisione dei vescovi e dei preti, come all'altre cose. Intanto, in
riguardo a' preti, ci par conveniente, che se il prete sia nato libero,
si triplichi l'ammenda imposta dalla legge, e il medesimo s'egli sia
stato anche solo ferito. Se poi v'ha dubbio ch'ei sia nato servo, si
faranno indagini sull'origine sua per sapere se debbasi o no far pagare
triplicata l'ammenda. Così facciaci anche rispetto ai diaconi.»
</p>

<p>
Tanto per la legge politica; ecco ora una lettera di Carlomagno
intorno alla predicazione della parola divina, perchè egli signoreggiar
vuole eziandio la dottrina, la parte morale dell'uomo, l'intelletto.
La lettera è indiritta al vescovo di Liegi. «La paternità vostra
tenga bene in mente quanto le abbiam più volte detto in consiglio,
circa le predicazioni nella Santa Chiesa di Dio, ed il modo in cui
ella doveva predicare, ed istruire il popolo secondo l'autorità dei
sacri canoni. Per prima cosa, in quanto riguarda la legge cattolica,
noi le dicevamo, sia debito a chi imparar non ne può di più, recitare
<span class="pagenum" id="Page_62">[62]</span>
almeno a memoria l'Orazione dominicale ed il Simbolo della
fede, quali gli Apostoli ce li hanno insegnati, nè ad alcuno sia lecito
levare dal fonte battesimale niun fanciullo, senz'aver prima recitato,
alla presenza di vostra paternità o d'alcun de' suoi preti, l'Orazione
dominicale ed il Simbolo. Se non che avendo nel giorno dell'Apparizione
del Signore trovato parecchie persone che volean far battezzare
dei fanciulli, noi abbiamo ordinato che ognuna di esse, fosse
appartatamente e diligentemente esaminata per vedere se, come dicemmo,
tutte sapessero l'Orazione domenicale e il Simbolo, e ne furon
trovate parecchie che non sapevan nè l'una nè l'altro; onde
allora fu da noi ordinato che venisse loro impedito di levare nessuno
dal sacro fonte, finchè imparato non avessero, sì da recitarle a mente,
le dette due orazioni, il che fu cagione a molti di grande vergogna.
Ed appresso, eccellentissimo vescovo, ci parve bene di ordinare un
digiuno, e che ognun si astenesse dal vino e dalla carne, digiunando
fino all'ora nona, eccettuati quelli ai quali non è consentito
farlo dall'età o dalle infermità loro.»
</p>

<p>
Tutto si mescola e confonde in questi tempi, e mentre Carlomagno
impone i digiuni e le penitenze come un vescovo, ordina pure agli
abbati di seguirlo alla guerra coi loro armigeri, e un armamento all'abbate
Folrado, uomo di scienza. «Tu verrai, così gli scrive, co'
tuoi armigeri al luogo assegnato, perchè d'indi muover tu possa
verso qualunque altro luogo noi saper ti facessimo, a mano armata,
cioè con armi, arnesi, munizioni da bocca, vesti, tutto ciò insomma
che fa di bisogno in guerra. Ognuno de' tuoi cavalieri abbia scudo,
lancia, spada, mezza spada, il suo arco, il suo turcasso, le sue frecce;
ogni tuo carro contenga scuri, asce, cunei, pale di ferro, e tutti gli
altri arnesi utili contro il nemico. E di questi arnesi e munizioni da
bocca ve n'abbia per tre mesi, e dell'armi e degli abiti in quantità
sufficiente per mezzo l'anno. Tanto ti ordiniamo perchè tu il faccia
eseguire, e perchè tu ti rechi pacificamente al luogo assegnato, cioè
senza toccar nulla per via, salvo il fieno, la legna e l'acqua di cui
tu possa avere bisogno<a class="tag" id="tag68" href="#note68">[68]</a>.»
</p>

<p>
Questi frammenti delle epistole di Carlomagno da lui scritte o da'
suoi scrivani e segretari, danno meglio a conoscer l'indole del conquistatore,
del re, dell'imperatore, che non tutti i sistemi e le classificazioni
<span class="pagenum" id="Page_63">[63]</span>
dei tempi moderni; bello è veder l'imagine dell'uomo
ne' suoi propri scritti, che ivi è tutto trasfuso il pensar suo. Invano
tu ivi cercheresti alcuna division filosofica, ogni cosa essendovi insiem
mista e confusa; le leggi civili coi canoni ecclesiastici, i capitolari
coi concilii. La possanza di Carlomagno tutto domina dal governo
generale della società, sino alla disciplina della Chiesa e
all'amministrazione domestica del palazzo. Con la lettura di questo
carteggio epistolare di Carlomagno tu puoi formarti concetto dell'indole
e della podestà sua, la quale podestà è un misto di attribuzioni
politiche e religiose, una creazione selvaggia che tien della
terra, della scienza e della barbarie, gli è il caos sbrogliato dalla
mente d'un supremo intelletto, il solo, in tant'opera, superiore al suo
secolo, con una società intorno che resiste al vigoroso impulso suo.
</p>

<div class="chapter">
<h2 id="cap5">CAPITOLO V.
<span class="smaller">LA CHIESA E LE SUE COSTITUZIONI SOTTO CARLOMAGNO.</span></h2>
</div>

<div class="blockquote">
<p>
Conflitto per l'unità. — Eresie. — Le due principali. — Gl'iconoclasti. — La
dottrina di Felice da Urgel. — I libri carolini. — I vescovi. — Gli abbati. — Aspetto
dei grandi monasteri. — La Regola. — Le cronache. — I cartolari. — Le
mense ecclesiastiche. — Abbozzo della famiglia monacale. — Le terre ed i servi.
</p>
</div>

<p class="yrs">
768 — 814.
</p>

<p>
La grand'opera di Carlomagno si congiunge sostanzialmente con
la podestà e l'unità della Chiesa; la corona imperiale sorge accanto
alla mitria pontificia, la spada presso al pastorale; i capitolari sono
una perfetta confusione del diritto civile con la legge ecclesiastica.
Ai primi secoli del periodo franco, l'universalità della Chiesa non è
principio ammesso dappertutto; ella va debitrice del suo splendor temporale
e dell'indole sua di sovranità secolare principalmente a Carlomagno,
alle pratiche di quest'ultimo ed all'intimità sua con
<span class="pagenum" id="Page_64">[64]</span>
Adriano e Leone papi; donde avvien poi una specie di ristaurazione
di quelle due podestà del pontificato e dell'impero, l'una delle quali
tende sempre all'unità sua per istabilirsi su quella pietra da cui la
Chiesa dee sollevarsi tutta rigogliosa di maestà e di vigore; l'altra
attende ad ordinare il governo e la società materiale. Leone saluta
l'impero in Carlomagno, e l'imperatore protegge questo pontefice
doppiamente minacciato, e dal popolo di Roma e dalla moral ribellione
dell'eresia; accordo misterioso che non ebbe a durar se non
un tempo, però che il pontificato e l'impero si separarono, e ricominciò
il naturale conflitto tra il soldato ed il cherico che già era
fin dal nascere della doppia podestà dei papi. Come reprimer passioni
che bollivano nel cuor dell'uomo prepotente e brutale, e strappargli
dalle avide labbra la tazza del banchetto, e farlo soggetto alla
castità, alla sobrietà, alla temperanza?
</p>

<p>
L'unità della Chiesa risultava dalla dottrina sua; i papi possedevano
in sè l'autorità dell'interpretazione, e i concilii l'applicavano
come legge civile. L'eresia era una separazione dalle dottrine fondamentali,
una specie di sminuzzamento del potere; l'ingegno non s'arresta,
ma procede innanzi sempre con un'azion violenta che arde e
divora, e rintuzza l'autorità perch'essa vuol comandargli; quindi
nasce l'amor della disamina che in un'ardente e fisicosa immaginazione
va senza posa operando, e questo travaglio ingenera l'eresia.
Due grandi turbazioni ebbe la Chiesa a quei giorni, l'una recatale
dagli iconoclasti, distruttori delle imagini e delle statue, l'altra da
Felice da Urgel, il quale interpretando in senso stretto il Simbolo niceno,
negava la natura spirituale e divina del Figliuolo di Dio.
</p>

<p>
L'eresia degli iconoclasti, che fu come una rappresaglia delle barbarie,
non voleva il culto delle imagini, e que' salvatichi settatori
manomettevano brutalmente i capolavori delle arti, invocando l'antica
avversion de' cristiani contro all'idolatria e a quell'olimpo popolato
di Dei con belle forme d'oro e d'avorio uscite degli scarpelli d'Apelle<a class="tag" id="tag69" href="#note69">[69]</a>
e di Fidia; il culto delle imagini, a dir loro, altro non era
che un rinovare l'idolatria. L'ingordigia d'alcuni de' greci imperatori
trovar pur volle imagini, materie d'oro e d'argento, e rubini,
e altre pietre preziose da gittar come spoglie ai soldati; Carlo Martello
dava i feudi e le mense della Chiesa alle sue genti, e gl'imperatori
di Bisanzio distribuivan fra le loro gli aurei ornamenti dei
reliquiari e degli altari. Il popolo minuto, sempre credente e sempre
<span class="pagenum" id="Page_65">[65]</span>
artista, che vuol dar corpo alle idee sue, in ciò ch'egli ama e venera,
in Dio e negli spiriti celesti, era fautore ardentissimo delle
imagini, chè al leggere o all'udire di qualche divota leggenda, gli
nascea il desiderio di vedersela tutta, e bella foggiata sotto agli occhi, e
voleva scolpirla, dipingerla per indi prostrarsegli innanzi, però che
aveva l'amore e il culto del bello. Il terzo Concilio niceno accolse
una dottrina di mezzo che posava sopra buoni principii; non si voleva,
secondo esso, adorar le imagini, e offrir loro le stesse preghiere
che a Dio ma potevasi, anzi dovevasi onorarle come rappresentazioni
d'un pio pensiero, e una specie di leggenda marmorea. I libri
carolini attribuiti a Carlomagno, e di cui per avventura fu autore Alcuino,
sono anch'essi rivolti contro la materiale adorazione delle
imagini, ed ivi si par che l'imperatore accetti egli pure, ma in senso
circoscritto, alcuna delle massime degli iconoclasti. Nato egli in
mezzo alle foreste, era cresciuto nell'idea d'un culto senza imagini,
e certo colui che atterrato aveva in Sassonia l'idolo colossale d'Irminsul,
sentir doveva qualche ripugnanza per quei santi di marmo, e
per quei dipinti che rappresentavano la storia sacra.
</p>

<p>
Nel suo carteggio coi papi Adriano e Leone, Carlomagno viene a
poco a poco ricredendosi dell'opinione sua eretica, promulgata dal
concilio di Francoforte<a class="tag" id="tag70" href="#note70">[70]</a>, e «s'egli scrisse, ivi dice, contro il concilio
di Nicea, si fu perch'ei non ne comprese bene il senso». Infatti
esso concilio non ingiungeva altrimenti d'adorare le imagini alla
maniera degli antichi Greci, e conforme al culto de' pagani per gli
Dei dell'Olimpo, nè di offrir loro sacrifizi, come all'Apollo dei gentili,
o all'Ercole dalle forti membra, o alla Venere di Pafo; mainò;
il culto de' santi altro esser non dovea che l'adorazione di Dio stesso,
e la venerazione verso coloro che aveano praticati e rigorosamente
osservati i precetti del cristianesimo; i santi erano i servi di Cristo,
ed onoravansi come discepoli suoi, nè si adoravano. Queste dottrine,
esposte da Adriano in una bella difesa dell'arte, cioè della scultura
e della pittura, ricreder fecero Carlomagno delle sue germaniche opinioni
contra le imagini. I libri carolini divenivano quindi senza scopo,
e furono dismessi come un'antica dottrina caduta in disuso dopo
l'interpretazione delle parole del concilio di Nicea. Il culto delle
imagini prevalse, nel medio evo, perchè si confaceva col genio del popolo;
i templi vuoti ben potevano acconciarsi alle meditazioni dei filosofi,
ma il volgo avea bisogno della sua Madonna in manto celeste,
del suo Cristo che il guardasse fiso e benigno, del Padre Eterno dal
guardo severo, di san Pietro che cammina sull'acque, di Paolo, l'Apostolo
<span class="pagenum" id="Page_66">[66]</span>
della Grecia, e contemplar volea l'inferno in atto d'ingoiare i reprobi,
e il cielo sempre aperto ai tribolati ed ai poveri di questo mondo.
Queste imagini allettavano i fedeli nelle chiese, destavano in essi sentimenti
di devozione, e confortavano il popolo con l'aspetto d'un avvenir
di perdono pel giusto, e di tremende pene pel reo. Questo culto
delle imagini produsse i bei dipinti, e creò i capolavori dell'Italia,
principiando dai freschi del Campo Santo<a class="tag" id="tag71" href="#note71">[71]</a>, fino al <i>Giudizio universale</i>
di Michelangelo, nella cappella Sistina.
</p>

<p>
Mentre l'eresia degli iconoclasti va dileguandosi e perdendosi,
sorgon quasi al tempo medesimo le dottrine di Felice da Urgel, le
quali dottrine non erano, checchè ne scrivan taluni, sue originali, ma
sì di Elipando, vescovo di Toledo, nato sotto quel medesimo sole di
Spagna, che divampar fece più volte le fantasie de' Visigoti, e erano
un tralignamento e deterioramento delle dottrine ariane. In mezzo ai
Saraceni di Spagna, ed in tempo che era d'uopo liberare il paese con
la forza e l'unità cattolica, l'apparizion di questa dottrina mosse un
gran sollevamento e una funesta guerra civile; Felice da Urgel, si fece
propugnatore dell'eresia, concetta nei termini qui appresso. Il simbolo
degli Apostoli diceva: «Cristo figliuolo procede dal padre come sua
carne e sangue suo.» Nè Felice negava, come gli Ariani, la divinità
di Gesù Cristo, ma dicea che egli era sol figliuolo di Dio per adozione,
modo filosofico di spiegar il mistero della Trinità che confonde
la mente. Elipando, già vecchio, austero di costumi, cristiano e vescovo,
scriveva assai, nè la perdonava, con l'aguzza sua penna, a chiunque
facevasi a contender con lui nella dottrina. Felice, all'incontro, era
giovine, d'indole soave, trattoso, senza macchia, assisteva alle preci
con iscrupolosa pietà, e digiunava con grandissimo rigore.
</p>

<p>
I due eresiarchi fecero, con la loro predicazione, smisurati progressi
nelle provincie meridionali, dove l'arianesimo avea, già tempo, signoreggiato
le menti ed i cuori. Ma trovarono un valorosissimo avversario
alla loro predicazione in papa Adriano, che conservar volea
l'unità della Chiesa in questo conflitto di dottrine e di passioni, ed
in quel modo che combattuto avea gl'iconoclasti, si chiariva contra
l'eresia di Felice, la quale fu eziandio condannata dal concilio narbonense,
a cui convennero i vescovi della Gallia meridionale. Era bisogno
attraversarsi al contagio che già dilatavasi per tutte le città e
fra il popolo della campagna; e l'avversario più formidabile dell'eresia,
quello che la ferì al cuore, si fu Carlomagno, il quale vedeva in essa
una reazione del Mezzogiorno contra il Settentrione. In mezzo dunque
alle sue vittorie su i Sassoni, egli convocò un concilio in Ratisbona,
<span class="pagenum" id="Page_67">[67]</span>
dov'ei comparve col severo suo cipiglio, e con quell'occhio di bragia
che tremar faceva i più animosi guerrieri. Felice presentossi umilmente,
s'inginocchiò dinanzi all'imperatore e ai padri, ed attese la sua
sentenza. «Felice, gli disse Carlomagno, ritratti tu quanto hai scritto?
Spiega le tue dottrine.» E Felice, tutto tremante, svolse le sue dottrine
sull'Incarnazione, che inorridir fecero, siccome la storia del concilio
riferisce «Assai male, disse l'imperatore, ma pur vanne a Roma
ad aggiustarla col papa.» Felice, in obbedienza, partissi per Roma,
dove, inginocchiatosi dinanzi Adriano, fece la sua ritrattazione nella
chiesa di san Pietro.
</p>

<p>
Elipando non seppe come lui acquistarsi il merito del pentimento,
chè vecchio pervicace com'egli era, scrisse anzi parecchi libri a difender
la sua dottrina; la quale facendo sempre maggiori progressi, che
rendean testimonio del rinforzare ogni dì più dell'eresia, Carlomagno
convocò un nuovo concilio a Francoforte, ci venne in persona con
bellicoso apparato, e di nuovo intender vi fe' la sua voce. «Santi vescovi,
diss'egli, da un anno in qua che questo pessimo lievito dell'eresia,
si va più che mai dilatando, l'errore ha penetrato fino nei più rimoti
distretti del nostro regno; onde io credo necessario di stirpar dalla
radice questa mala pianta con una censura dommatica». Il concilio
di Francoforte dichiarò infatti, che la dottrina di Felice era una sinistra
e diabolica inspirazione. Grande sconvolgimento recò nella Chiesa
la predicazione di questa eresia, e occupò tutto il pontificato di papa
Adriano, quell'accorto Romano che aveva a difendersi nel medesimo
tempo contra i Greci, i Longobardi e la rapace ambizione del principe
de' Franchi. Tutte le eresie del medio evo, non altramente che
nella prima Chiesa, si riferivan pur sempre o a qualche scuola filosofica
del mondo antico o al sincretismo della scuola alessandrina, perpetuo
conflitto tra le idee ed i principii che costantemente dividono gl'intelletti:
l'autorità, la disamina, l'unità, lo sminuzzamento. Le forme
sole si cambiano, ma le idee restano sempre le stesse, e i principii
passano invariabili a traverso dei secoli, solo pigliando veste nuova.
Così Felice da Urgel rinovava peritosamente le dottrine di Nestorio
e degli Ariani, e siccome in quei paesi meridionali le fantasie corron
dietro a tutte le novità, così la setta degli Albigesi, collegar potrebbesi
con queste prime predicazioni del detto Felice, chè già il terreno
era preparato per ogni sorta di nuovi semi.
</p>

<p>
L'ordinamento locale delle chiese riferivasi a due sistemi: 1.º alle
metropolitane ed alle suffraganee, governate dagli arcivescovi e vescovi,
capi spirituali di tutta la provincia; 2.º ai principali ordini religiosi,
i più de' quali sottrarsi volevano alla giurisdizione episcopale. Continuo
è nel medio evo il contrasto di questi privilegi, e Carlomagno
<span class="pagenum" id="Page_68">[68]</span>
invan si prova, ne' suoi capitolari, a ordinarli; i vescovi si affatican
di tener soggette all'autorità loro le badie, e queste di sottrarsene
co' privilegi dei papi. I quali privilegi venivano stabiliti da bolle e
diplomi, che celebravano la grandezza dell'istituzione, però che quando
una pia fondazione acquistava odore di santità, e le reliquie traevano
intere popolazioni a prostrarsi dinanzi a questo o quel martire, i
papi concedevano a gara immunità a quei monasteri, e di tutte
la prima era quella di francarli dalla giurisdizione dei vescovi; ed
allora tutta l'autorità concentravasi nell'abbate, e la mitra e la croce
abbaziale ponevansi alla pari con la mitra e la croce episcopale. Le
badie di questo modo si governavano da sè, indipendenti e solo
soggette alla regola loro; di questo modo i monasteri di San Dionigi
e le pie solitudini di Sant'Omer e di Fontenelle venivano sciolte, per
bolle pontificie, dalla giurisdizione dei vescovi, intantochè altre, come
a dir San Martino di Tours e San Bertino, aver volevano gli stessi
privilegi. Grandissima era la riputazione e l'autorità degli abbati, pii
pastori di quelle benedettine colonie, confidate quasi sempre al reggimento
d'uomini di gran sapere, e chiarissimi in letteratura. Alcuino,
il luminare de' tempi carlinghi, ottenne quasi nel tempo medesimo
le abbazie di Ferneres nel Gatinese, di San Lupo a Troyes, e il picciol
monastero di San Josse a San Ponthieu; poi più tardi, in sul
sommo de' suoi meriti, quando insegnava umane lettere nel palazzo
di Carlomagno, ne fu rimunerato con l'abbazia di San Martino di
Tours.
</p>

<p>
Se tu ne togli alcuni pochi abbati, di bellicosa natura, che accompagnavano
il principe alla guerra, regnava ne' monasteri un'altissima
santità di costumi, e una gran semplicità di vita; su di che
leggasi la leggenda di san Benedetto d'Aniano che fondò la pia sua
religione in mezzo al deserto, la vita di sant'Adalardo, abbate di
Corbia, tenerissimo cultor delle lettere, e ricoglitore della più ricca
biblioteca dei monasteri nel medio evo; smisurata era la riputazion
loro nel mondo cattolico, e l'episcopato medesimo ebbe spesso a toglier
massime ed esempi da questi pii fondatori degli ordini religiosi.
Due personaggi sopra tutti eminenti aveva l'episcopato: Teodolfo l'uno,
promosso alla cattedrale vescovile di Orleans, ed un dei <i>missi dominici</i>
più zelanti nell'entrar del secolo nono. Aveva costui bastante pratica
del mondo, chè nato nobile fra i Longobardi, erasi sposato a una fanciulla
di nome Gisela, della quale rimasto indi vedovo, si consacrò
al sacerdozio, ed ottenne il vescovado d'Orleans. Ei fu il cherico, a
così dire, politico, del regno di Carlomagno, periodo pontificale piuttosto
che episcopale, però che la podestà dei vescovi non venne a
dismisura crescendo se non sotto Lodovico Pio; le tradizioni vogliono
<span class="pagenum" id="Page_69">[69]</span>
altresì che Teodolfo fosse un de' compilatori dei capitolari.
L'altro di questi più eminenti personaggi dell'episcopato fu Agobardo,
che splendè principalmente sotto il predetto Lodovico, ma che
pur appartiene, per gli anni suoi giovanili, al regno di Carlomagno.
Egli era uomo fortissimo e sapientissimo, e gli <i>Annali di Lione</i> lo
ripongon tra i vescovi più ardenti favoreggiatori dell'umana cultura.
Noi lo vedremo in breve sopra campo più vasto.
</p>

<p>
Gli studi adunque si concentravano nei monasteri, e tutto apparecchiavasi
sotto la protezione delle badie, e nella silenziosa solitudine
del chiostro. Che se pure in talun di quei ricchi monasteri udivasi
il latrato dei cani, e lo squittito dei falchi, misto allo strepito
dell'armi, dir deesi tuttavia, per amor del vero, che le più di quelle
colonie, attendevano a coltivare i campi e le scienze. Molte anche furono
riformate da Carlomagno, e i cherici regolari, costretti alla vita
monastica, ebbero a sottomettersi alle discipline della Regola di San
Benedetto. I monasteri erano a que' tempi come società appartate, con
loro leggi e consuetudini, loro sostanze e serventi; gli <i>Annali Benedettini</i>
ci recano innanzi il mirabile ordinamento delle grandi famiglie
di San Dionigi, di San Marino, di San Germano e di Fontenelle,
intantochè gli avanzi tuttora in piedi di quelle solitudini dar ci possono
indizio della forma di quei monumenti al deserto. La badia era
per lo più edificata in mezzo ad una foresta, incolta, tetra, fra gli
urli de' lupi, però che le città non ispiravano divoti e malinconici
pensieri, e il sito era quasi sempre appiè d'una collina, o alla sponda
d'una riviera. Ivi tutta la colonia poneva mano all'opera; rizzavansi
celle accanto l'una dell'altra, senza distinzione, per segno di fratellanza,
poi, fra breve, una porzione della selva cadeva sotto la scure, e quegli
operosi fraticelli vi disegnavano un orticello da seminarvi i legumi,
nè i più superbi e nobili fra loro, i figli stessi dei re, sdegnavano
punto questa coltivazion del verziere, e vi passavan ore dolcissime a
veder crescere le maraviglie di Dio; ogni monaco viveva in comunità,
ma pure aveva il suo orticello per proprio sollievo; le celle
sorgevano ad una ad una, come le arnie dell'api, fatte, dice Agobardo
arcivescovo di Lione, a distillarvi il mele dell'orazione e dello studio;
alte muraglie segregavano quindi il monastero dal mondo, e ne facevan
come una città di Dio, in salvo dalle passioni. O nobili ed antiche
badie di Corbia, di Jumieges, di Fontenelle, come i vostri avanzi rendono
ancor testimonio della pietà di Batilde, vostra regal fondatrice,
di Batilde, che da schiava della Sassonia fu sublimata al trono dei
Franchi! In questi avanzi più che altrove, è da cercar l'instituzione
della vita monastica, chè ivi è tuttora in piedi l'umile refettorio, in
cui, durante il grave e tacito desinare, un monaco leggeva le massime
<span class="pagenum" id="Page_70">[70]</span>
della Scrittura, ovver le leggende de' Santi, a quel modo che i re
legger si facevan le gesta dei passati, mentre girava intorno la tazza
traboccante del vino di San Greal!
</p>

<p>
In mezzo alle celle sorgeva la sacra cappella, che i monaci ornavano
come il gioiello della lor solitudine: gli uni scolpivano l'oro
dell'arca benedetta, gli altri formavano i legni nell'officina del convento,
chi tesseva lino, e chi tagliava tonache di bigello; il monastero
era il modello di tutta la contrada, il centro dell'industria e
delle arti; vi s'insegnavano i metodi, le varie coltivazioni, l'arte d'irrigare
e svolgere i terreni, di fecondar le selve e i deserti. A due cose
principalmente attendeva la grandiosa istituzione di San Benedetto,
allo studio e al dissodar le terre. Lo studio poneva sua stanza nell'ampie
biblioteche e nelle scuole attinenti a ciascun monastero. — Vedi tu
quel giovin monacello, colla fronte coronata di pochi e radi capegli
neri, tutto circondato di manoscritti e codici antichi? Egli va pazientemente
copiandoli, miniandoli d'oro, di carmino, d'azzurro, ei passa
così gli anni della sua vita a compiere, un sudatissimo lavoro, a ben
punteggiare ed a correggere i testi, a leggere ed a raffrontare Omero
e Virgilio, ed i Salmi, opera ancor più stupenda. — Io per me non
posi mai l'occhio o la mano su alcuno di questi manoscritti miniati
del medio evo, senza sentirmi dentro profondamente commosso; tutta
una vita fu consumata in questo lavoro; queste pitture, ora quasi appien
cancellate, furon tratteggiate dalla paziente mano d'un povero padricciuolo,
con davanti a sè l'oriuolo a polvere che versava le ore, e un
teschio da morto appiè della croce, che lo guardava coi vuoti occhi
suoi, e dirgli pareva fuor degli eburnei denti della sua bocca:
</p>

<div class="poem"><div class="stanza">
<p class="i01">«Quale or tu sei, tal io pur era; e quale</p>
<p class="i02">  Ora son io tal tu sarai. Con vano</p>
<p class="i02">  Disío, del mondo seguitai le gioie:</p>
<p class="i02">  Or son cenere e polve, e ai vermi pasto.<a class="tag" id="tag72" href="#note72">[72]</a>»</p>
</div></div>

<p>
Quante cose morte furon risuscitate in quelle solitudini! E quante
passioni vi furon morte, e quante dolorose istorie del cuore umano!
Mille affetti ci si fanno incontro, sotto le oscure ed umide vôlte delle
basiliche cristiane; quelle antifone, quel canto fermo, quei suoni lamentosi
dell'organo, quel contrasto dell'armonia che passar ci fa
dall'arpa degli angeli ai ringhii dei dannati, tutto questo fu creazione,
<span class="pagenum" id="Page_71">[71]</span>
e non senza grandezza certo e magnificenza, di quell'età solitaria
e silenziosa. Quelle generazioni se ne sono andate; esse compirono
il dover loro, a noi ora a compiere il nostro! chè morto un secolo,
altri ne succedono a ricominciare un'opera non mai finita, come
il masso d'Issione che sempre scende, e risale al luogo dond'è partito.
Nel passar da una generazione all'altra non si veggono che ruine e
distruzioni, tristo spettacolo che parla eloquente all'anima commossa,
come ti avvien nelle campagne di Roma, se inciampi in un fusto di
colonna coperto dall'edera, o nelle ruine d'un tempio accanto ai
cipressi della villa Adriana.
</p>

<p>
Le scuole monastiche sempre si collegano con la Regola degli ordini
religiosi di San Benedetto; ivi si dettavano istruzioni ai cherici novelli,
alla gioventù del popolo, e a que' monaci che s'innalzavano dalla
terra per combattere moralmente contro la gente da spada e da guerra.
In coteste scuole monastiche insegnavasi la gramatica, la lettura dei
libri sacri, le tradizioni della Scrittura, le opere antiche, Sant'Agostino,
San Girolamo, valenti padri della Chiesa che commossero il mondo
coi loro scritti. Esse scuole erano salite in tanto grido a' tempi di Carlomagno,
che venivan dalla Sassonia, dall'Inghilterra, dalla Germania
a San Martino di Tours, a Jumieges, a San Benedetto alla Loira, per
istudiare sotto i maestri che dettavano a' cherici novelli, e v'era ben
anco una scuola di canto grave e severo pel rito gallico, e pel sassone,
più dolce, o più sonoro, a seconda del metodo greco o del romano.
Questa scuola monacale pel canto, antichissima com'era, procedeva
dai primi tempi della Chiesa; facevasi scelta di petti robusti per farli
cantare i tormenti dell'inferno, o i lamenti de' salmi penitenziali; e
raccoglievansi le voci innocenti della puerizia, a imitazion de' cori dei
leviti a Gerusalemme, per intuonar gl'inni delle vergini di Sion e le
lodi di Jehova; l'ufizio de' cantori nelle cattedrali ben è atto a ricordar
quale stima si facesse del canto fermo ecclesiastico. A questi
ammaestramenti pe' cherici s'aggiungano alcuni lievi rudimenti di
geometria, d'astronomia, e di prosodia latina, e si farà concetto appieno
dell'educazion delle scuole monastiche, dove la scienza fu perpetuamente
e santamente conservata.
</p>

<p>
Il secondo precetto di San Benedetto era questo: «Fratelli, coltivate
la terra, lavorate, arate.» E appunto da esso procedevano que' grandi
coltivamenti delle foreste e dei deserti. I Bollandisti, quegli infaticabili
ricoglitori delle antiche leggende, ci hanno dato a conoscer la vita
intima di quei fondatori dei monasteri, che ritiravansi in orridi deserti
fra i bronchi e gli spini, allargavan le loro colonie a Mezzodì, sotto
que' soli ardenti, ed aveano a combattere contra il velenoso serpente,
la vipera acquattata sotto le pietre, la molesta salamandra, e l'aspide
<span class="pagenum" id="Page_72">[72]</span>
mortale, celato fra l'erba fiorita. Al settentrione in vece, que' poveri
padri aveano a difendersi contra i lupi, che a branchi scorrevano la
pianura; contra il terribil cignale, e l'astutissima volpe che facea la
guerra al pollaio e alla greggia. Poi que' buoni religiosi contrastavano,
con invitta perseveranza, contra una ingrata natura, rompevano,
a forza di marra, lo steril macigno, e spianavano l'incolto terreno,
nè eran usi scegliere il miglior suolo, ma tale essi il facevano, e in
breve bei vigneti, prati condotti ad arte e verzieri, succedevano a
quelle balze selvagge. Ogni monaco era ortolano, e al primo tocco del
mattutino, ognuno ponevasi al lavoro; poi ci tornava dopo le preci,
senza lasciarsi mai scorare da impedimento che fosse; tutti, come dice
frate Adalberto, fino a notte sudavano, e quando poi la terra intorno
al monastero era ben coltivata, qualche famiglia di coloni veniva a
lavorar con loro, ed a viver sotto le loro leggi. Il servo che fuggiva
dal maggiordomo troppo disumano del feudatario, riparava nel monastero,
sotto la protezione delle immunità sue, all'ombra del pastoral
dell'abbate, nè ad alcuno era lecito penetrare in quel santo asilo; il medesimo
scherano fermavasi pauroso sulla soglia per tema di non aver
petrificati i piedi, però che mille leggende raccontavansi di chi avea posto
la mano nel bene altrui: un tale avea fatto per rapir certa trave da
una chiesa, e le sue mani v'eran rimaste appiccate, ad esempio dei
violenti che non rispettano l'avere altrui; un altro era stato sì ardito
da romper con man profana i sigilli d'un'arca, ed ecco che un tremito
improvviso gli avea prese le membra, con bava che gli uscia
di bocca, e così, finchè il Santo medesimo era venuto a perdonargli.
Maravigliose leggende, che in que' tempi di violenza frenavano la
mano del forte e del brutale.
</p>

<p>
Oh quante anime lacerate dal dolore ricoveravano in quelle solitudini
del deserto! quanti venivano nei monasteri a cercar porto dopo le
tempeste della vita! I servi ivi eran quasi tutti volontari, sì dolce era
il reggimento di Dio, nè alcuno attentavasi d'affligger con battiture
le loro spalle gravate di tante fatiche. Il pastorale era una verga proteggitrice,
non punitrice.
</p>

<p>
Poi, fra breve, accanto alle badie sorgevan villaggi sotto la loro
speciale giurisdizione, ed esse concedevano tratti più o men grandi
di terra da coltivare ai servi e ai coloni, senza fitto nè livello di
sorta. Ogni monastero possedeva di ampie tenute, procedenti alcune
dai doni di re o baroni, e altre dall'industria stessa dei monaci
nel dissodare e coltivare la terra. Presto mi avverrà, con l'analisi del
Poliptico d'Irminone, di narrar tutta questa innumerabil famiglia
di monasteri, la coltivazion delle terre, la quantità dei servi che le
abitavano, la differenza fra i coloni ed i servi sotto schiavitù, la
<span class="pagenum" id="Page_73">[73]</span>
diversa natura dei terreni, la loro girevole varietà, i loro frutti, le
gravezze loro. La gran famiglia dei monaci di San Germano, di San
Martino di Tours, di Fulda, di Jumieges, di San Benedetto, propagginavan
colonie sino ai confini dell'Italia e de' Pirenei; gli abbati
eran veri sovrani, ma buoni e paterni, indipendenti dai vescovi; ma
non sì tosto traviavan dalla Regola, il papa scrivea loro di rientrar
nella disciplina, santa non essendo la vita monacale presso a Dio,
se non per l'umiltà e fraternità universale. E che cosa era infatti il
monastero sotto i Carolingi? non altro che una gran congregazione
di fratelli tutti eguali sotto un abbate, dittatore, il più delle volte, elettivo,
che riduce così a realtà que' grandi principii di governo: l'eguaglianza,
la fraternità, la gerarchia, l'elezione, la podestà forte e
grande sotto una regola, una gran carta comune.
</p>

<p>
Lo storico che voglia formarsi un giusto concetto di questo periodo
del medio evo, dee ad uno ad uno squadernar i cartolari delle
badie, e quegli archivi rosi dal tempo; chè ivi si trovano tutti gli
affetti, tutte le consuetudini della vita fra quell'antica società: ivi la
nota del battesimo che lancia l'uomo nella vita, ivi del matrimonio
che lo congiunge alla donna, ivi della morte inesorabile che a tutti ed
a tutto lo svelle. Nei cartolari si trovan pure i contratti per la vendita
d'un servo, l'emancipazione di uno schiavo, la donazione d'un campo,
l'allegagione, la misura dei terreni, il fitto. La cronica ci narra
i fatti generali della storia, i fenomeni della natura, il turbine che
svettò i campanili, il vento che fece suonar le campane, i lupi che a
grandi torme scesero alla pianura; la cronica raccoglie le memorie
dei combattimenti, delle spedizioni militari, dei costumi, delle usanze
de' cavalieri; la pia leggenda ci racconta la vita di qualche povera
pastorella, da Dio recata a grande stato per insegnare agli uomini
il rispetto dovuto al seno verginale della fanciulla e alla castità della
donna; il diploma e il cartolare son come il ragguaglio di questa
vita pubblica<a class="tag" id="tag73" href="#note73">[73]</a>. Leggete: qua una pia dama, di nome Ildegarda, o
Berta, o Batilde, dona ad un monastero un tratto di terreno, con livello
in danaro, per averne in cambio orazioni propiziatorie dopo la
morte sua; colà il leudo, il conte, il re, tremendi potentati, si ricordano
l'eguaglianza del sepolcro e la morte che viene, e parendo loro
d'udir suonare la campana de' morti, in mezzo alle loro corti bandite,
s'affrettano a dettare ne' cartolari: «Vogliamo che sien celebrate
messe pel riposo dell'anima nostra, e fatta elemosina ai
poveri.» E questa voce elemosina si trova in quasi tutte quelle
pergamene.
</p>

<p>
<span class="pagenum" id="Page_74">[74]</span>
</p>

<p>
Nell'età del vigore e della vita, impeto e passioni violente: nell'età
della vecchiaia e della decrepitezza, debolezza e pentimento, e
quindi l'aspergersi di cenere che quei cavalieri faceano, appoggiati
sull'elsa della spada foggiata in forma di croce. E tuttor li veggiamo,
quei prodi paladini, nelle loro marmoree figure, smozzicate dal tempo
o dalla mano degli uomini, chè noi non abbiamo a cosa del mondo
avuto rispetto, ed immemore troppo de' suoi padri la presente generazione
ha frugato con sacrilega mano fin entro alle tombe. Dio
non voglia ch'ella sia rimeritata con egual misura!
</p>

<div class="chapter">
<h2 id="cap6">CAPITOLO VI.
<span class="smaller">L'INSTITUZIONE PRINCIPALE DEI <i>MISSI DOMINICI</i>.</span></h2>
</div>

<div class="blockquote">
<p>
Origine dei <i>missi dominici</i>. — Mobilità dei magistrati. — Giuramento dei
vassalli. — Tributi. — Ufizio dei <i>missi</i>. — Capitolari ond'è ad essi affidata
l'esecuzione. — Toccasi della giustizia. — Delle persone. — Delitti pubblici e
privati. — Giurisdizione assoluta sui placiti, sui conti e sui giudici. — Soprantendenza
sui monasteri. — Sulle mense reali. — Relazioni dei <i>missi dominici</i>
all'imperatore. — Teodolfo, un di questi nel Mezzodì. — Poema intorno alle
sue rimembranze.
</p>
</div>

<p class="yrs">
802 — 811.
</p>

<p>
Nell'instituzione dei <i>missi dominici</i>, o messi, o inviati regi, ristringonsi
la mente amministrativa, e la formula personale, se così mi è
lecito dire, di Carlomagno. I conti, i difensori delle marche o frontiere
ed i duchi, altro non sono che uomini da guerra introdotti nella
gerarchia ad amministrar le rendite, la giustizia, ed a difendere il
territorio; laddove i <i>missi dominici</i> formano il fondamento di tutto
l'edifizio politico dei carolingi; nessun atto di rilievo si fa senza di
loro, e rappresentanti lo stesso imperatore, riproducono la podestà sua
in tutti i luoghi, che, onorati della sua confidenza, discorrono. La
<span class="pagenum" id="Page_75">[75]</span>
quale smisurata autorità loro si spiega per la medesima costituzion
dell'impero da Carlomagno governato, il quale impero non ha nè
confini ben fermi, nè limitazioni delle provincie esattamente segnate,
laonde tutto incerto essendo e indeterminato, è bisogno d'una specie
di magistrato ambulatorio, d'un'autorità girovaga che esamini
in nome del principe lo stato del paese, i diritti e gl'interessi di tutti,
e tali appunto son gli ufizi dei <i>missi dominici</i>; messi del padrone,
uomini della sua casa, che gli fan relazione di quant'ebbero a vedere
nel loro politico itinerario; hanno essi facoltà d'inquisire, di giudicare,
di sospendere, di sentenziare su tutte le questioni che si agitano nei
placiti reali.
</p>

<p>
Siffatta instituzione non piglia, a dir vero, grandezza e consistenza
se non al tempo in cui Carlomagno è sublimato all'impero, poichè
fin a tanto che in fronte a innumerabili eserciti gli convenne andar
conquistando in Sassonia, in Lombardia, su' Pirenei, all'Ebro, egli
non potè se non indirettamente applicarsi all'interna amministrazione.
Ma coronato ch'egli è a Roma, e con la palla in man dell'impero,
ei dee naturalmente ordinar le provincie, collegarle ad un centro
comune, ed a questo unire l'instituzione dei <i>missi dominici</i>, che
erano quasi sempre eletti fra i vescovi e i conti. Il primo capitolare
intorno a questi commissari regi, reca la data del secondo anno
dell'impero, e tratta d'una generale inspezione delle provincie. «Il
serenissimo e cristianissimo Carlo imperatore (così il capitolare) fatta
una scelta de' più prudenti e savii signori della sua corte, così arcivescovi,
vescovi ed abbati come laici, gli ha mandati in giro pel suo
regno, a invigilar che i suoi sudditi vivano secondo la retta disciplina,
a quelli commettendo d'informarsi e fargli quindi sapere, ciò
che esser vi può nelle leggi di contrario al bene e alla giustizia,
per opporvi riparo con l'aiuto di Dio, e affinchè niuno, possa, come
di frequente avviene, andar contro la legge scritta, e recar pregiudizio
alle chiese di Dio, ai poveri, alle vedove, agli orfani, nè ad
alcun altro cristiano. Così pure affinchè ognuno conducasi con prudenza
e giustizia, e attenda alle cose sue e della sua professione,
lasciando da parte l'amor dell'illecito guadagno. Affinchè, similmente,
le religiose sieno ben custodite, i laici e i secolari vivano onestamente
secondo le leggi loro, senza commetter delitti; affinchè tutti, in somma,
vivano in pace e carità. Questi messi han pur carico di cercare diligentemente
se vi sia chi abbia a richiamarsi di qualche ingiustizia, a serbar
così la giurata fede, ed a rendere a tutti piena giustizia; e se mai
avvenga qualche caso, che neppur con l'aiuto del conte della provincia
abbiano potuto renderla, scrivano di ciò in chiari termini nei
brevi che indirizzeranno all'imperatore. Nè lusinghe, nè doni, nè
<span class="pagenum" id="Page_76">[76]</span>
parenti, nè timor di potenti li trattengano principalmente dal render
giustizia. L'imperatore ordina altresì, che ogni uomo del suo regno,
sia ecclesiastico, sia laico, rinovi al sovrano il giuramento fattogli
quando non era se non re, e questo a principiar dell'età di dodici anni,
ed a tutti sarà pubblicamente spiegato il valore di esso giuramento che
gli obbliga a serbar fede all'imperatore tutto il tempo del viver loro,
a non introdurre nemici nell'impero suo, ed a non lasciar che si
commetta contro di lui infedeltà veruna.»
</p>

<p>
Cotesti ordini dati ai messi regi intorno al giuramento di fedeltà
si riferiscono, come pare, alla originaria fondazione dell'impero, al
passaggio dalla semplice dignità di re a quella d'imperatore. Ivi
Carlomagno raccomanda pure a' suoi messi di assumere il giuramento
solenne che stringe i popoli all'impero, con una formola sacramentale
da lui medesimo imposta; e dall'età compiuta di dodici anni,
fino all'ultima vecchiezza, tutti prestar deggiono indistintamente
questo giuramento al nuovo imperatore; conti, leudi e vescovi, che
sieno, assoluto comando ai messi imperiali d'esigerlo da tutti.
</p>

<p>
All'esaltazione all'impero tien dietro un ordine a tutti i missi
di scorrer le terre da essi dipendenti con istruzioni generali intorno
al buon governo, o come oggi si dice, alla polizia del popolo. «Niuno,
ivi è detto, s'attenti d'appropriarsi i servi, i confini, il terreno, nè
altro che appartiene all'imperatore, e nè tampoco faccia di trafugargli
o nascondergli i suoi servi fuggitivi, che falsamente e ingiustamente
si spaccian per liberi, ecc.» Le quali istruzioni e provvisioni
amplissime, sovr'ogni punto di polizia, sono una maniera di ordinamento
amministrativo nell'esaltazione dell'imperatore, chè dopo il
giuramento ben era d'uopo far conoscere i voleri del nuovo signore, e
consolidar l'azione dell'invigilanza sua su tutto l'impero. Poi, stabilito
quest'ordinamento politico, seguono tosto le provvisioni intorno
al clero, però che i due ordini civile ed ecclesiastico sempre si mescolano
e confondono insieme. «I vescovi, gli abbati, e le abbadesse,
abbian loro avvocati, e vice signori, e centurioni versati nelle leggi,
amanti della giustizia, pacifici e buoni, che mirino in tutta pace e
concordia a terminar le liti secondo la legge. I conti e i centurioni
chiamino tutti dinanzi a loro, per rendere a tutti giustizia, e tengano
per subalterni persone che osservino fedelmente la legge, che non
opprimano i poveri nè tampoco nascondano per promesse o doni, nè
per qualunque altra ragione, i ladri, gli omicidi, gli adulteri, gli
stregoni, gl'incantatori, le indovine; ma anzi li palesino affinchè sieno
puniti secondo la legge, e il popolo cristiano sia liberato da siffatte
molestie.» Con molte altre simili provvisioni, in tutte le quali v'ha
qualcosa che sa dell'ospitalità germanica, ivi il principe essendo il
<span class="pagenum" id="Page_77">[77]</span>
padre comune, il protettore dei deboli, e l'imperatore parlandovi
parole paternali che ricordano le foreste di Lamagna, e quelle antiche
quercie ospitali. Del resto la potente autorità sua dee a tutto provvedere,
e però egli prosegue: «Ognuno si tenga pronto a ricevere
gli ordini nostri, e se taluno adduca in pretesto non essersi trovato
pronto al momento in cui giunse il nostro ordine, sia tradotto al
nostro palazzo. Ognuno porga aiuto ai nostri messi affinchè si faccia
buona giustizia. Lo spergiuro sia severissimamente vietato, necessario
essendo di estirpar dal grembo della cristianità quest'abbominevol
delitto; s'egli è provato che taluno abbia giurato il falso, perda la
mano diritta, e sia privato del suo patrimonio, fino ad ulterior nostra
decisione.» Lo spergiuro infatti è un gran delitto in una legislazione
che tanto si posa sul giuramento.
</p>

<p>
Poi vengono le leggi intorno alla custodia delle foreste, e luoghi
di passatempo e bandite dall'imperatore, e tutte queste leggi sono
severissime, come suole nelle civiltà primitive, e confidate alla vigilanza
dei messi regi.
</p>

<p>
I <i>missi dominici</i> eran dunque, come si vede, gli organi e i ministri
d'una grande centrificazione<a class="tag" id="tag74" href="#note74">[74]</a> che avea per nocciolo, a così dire,
l'imperatore. Carlomagno vuol tutto sapere, tutto conoscere da sè
stesso, poichè trovandosi a fronte d'una civiltà mezzo barbarica e
imperfetta, gli convien tutto senza posa ridurre all'unità con un'attenta
soprantendenza. Tre anni appresso un'altra commissione viene
affidata a que' regi ufiziali, e quella è di recare i capitolari dell'imperatore
in tutte le provincie, e inculcarne l'osservanza. Un articolo
sembra ivi speciale pe' Bavari, da lui pur dianzi assoggettati all'impero
suo, quello in cui vuol che rispettati sieno gli usi loro e privilegi;
conservando così il conquistatore le leggi dei duchi di quel
paese, benchè spogliati della signoria loro, in quel modo che già
ebbe a conservar le leggi dei Longobardi, dei Visigoti e dei Sassoni
stessi.
</p>

<p>
Questi capitolari, che intitolar si possono dell'esaltazione all'impero,
sono affidati, per l'esecuzione, a messi regi tolti fra iconti ed i
vescovi, a ognun de' quali l'imperatore medesimo addita l'itinerario
<span class="pagenum" id="Page_78">[78]</span>
suo, in questi termini: «L'arcivescovo Magno e il conte Gotifredo
si recheran dapprima da Orleans alla Saona, per la più corta, poi si
renderanno a Troyes e nel contado di questa città, indi a Langres
e da Langres a Besanzone in Borgogna, poi di quivi ad Autun e
alla Loira fino ad Orleans. Fardolfo e Stefano scorreranno il contado
di Parigi, le terre di Melun, Etampes, Chartres e il Poissy. I vescovi
Mainardo e Madelgando scorreranno il Maine, il Bessinese, il Cotentino,
l'Avranchino, il territorio d'Evreux, e su questa medesima riva
della Senna, il territorio pure di Reims.» Nei capitolari non abbiamo
altri nomi di messi che i sopraddetti, ma non è tuttavia men certo
che tutto il territorio dell'impero fu visitato da questi deputati imperiali,
assegnata a ciascuno la sua particolar giurisdizione.
</p>

<p>
Nell'anno medesimo, un'altra general commissione viene affidata
ai missi dominici che scorrer deggion l'impero, e il capitolare ad
essi indiritto è dato da Carlomagno dal palazzo di Nimega, in mezzo
alle solitudini e alle selve del Vaalla. Il qual capitolare, tutto speciale
siccome quello che si riferisce a' tempi di carestia, comprende il principio
delle due grandi provvisioni di cui ho più sopra parlato, l'uniformità
dei pesi e delle misure, e il maximum, o per lo meno la
tassazion regolare del prezzo de' grani. Un altro capitolare, indiritto
pur esso ai messi regi, comprende discipline ancor più generali sui
placiti<a class="tag" id="tag75" href="#note75">[75]</a>, sulle diete e sulle imposte. «Nessuno, eccetto gli scabini e
vassalli del conte, sia obbligato presentarsi al placito, se non ha
cause da far giudicare; e i nostri messi usino misericordia inverso
di tutti. I testimoni vengano al placito ancor digiuni<a class="tag" id="tag76" href="#note76">[76]</a>, come già ordinammo
nei precedenti capitolari, e se mangiarono, non possano più
render testimonianza, nè prestar giuramento, e prima di farli giurare
sieno appartatamente interrogati.» E così via in questo capitolare, si
vien tutto ordinando ciò che si riferisce alla buona e retta amministrazione
della giustizia, salvo colà dove si ammette il combattimento
giudiziario fra l'accusato di giuramento falso e l'accusatore; ma era
la consuetudine dei tempi in cui la forza prevaleva alla ragione.
</p>

<p>
Ma se da una parte Carlomagno vuol che a tutti sia resa giustizia,
egli dall'altra desidera di non essere in casa noiato con ingiuste
doglianze, e però i litiganti non deggiono a lui ricorrere se
non per forti e gravi cagioni. «I nostri messi e i conti ci faccian
<span class="pagenum" id="Page_79">[79]</span>
sapere i litiganti rei di menzogna perchè sieno puniti. Le cause
che si riferiscono alla proprietà o alla libertà delle persone, non debbono
conchiudersi dinanzi ai vicarii o centurioni, ma sibbene alla
presenza dei messi imperiali o del conte, ecc.» Poi a queste formole
generali di diritto, che gl'inviati o messi regi seco recavano, come
il sunto delle sovrane intenzioni, Carlomagno aggiungeva peculiari istruzioni
atte ad indirizzarli, e tenerli a segno nell'ufizio loro. Essi dovean
poi principalmente informarsi delle cagioni onde non pochi pretendevano
esser esenti dalla milizia, e tutte egli le riassume nelle sue istruzioni
a loro; indi, a far che siffatti grandi abusi nel militare servigio
non si rinovino, tocca, in un capitolare, ai messi medesimi indirizzato,
delle leggi che al detto servigio si riferivano, con le seguenti
parole. «Ogni uomo libero che possegga quattro mansi del suo, o
dategli in beneficio da qualche altro, sia pronto a muovere insiem
col suo signore, contro il nemico. A chi non possiede più di tre
mansi, un uomo aggiungasi che sia possessore di una, se la intendano
fra di loro, e basta che un solo di essi rendasi al campo. Chi
ha due mansi verrà accompagnato con chi ne abbia altri due, ed essi
pure si acconcin fra loro in modo che un solo si muova; e così si
accompagneranno e acconcieranno quattro possessori d'un manso
solo per ciascuno, affinchè l'un solo di essi abbia a partire. Chiunque
sarà convinto di non aver voluto acconciarsi con un altro, o muovere
contra il nemico, dovrà pagare un'ammenda, secondo la legge. Se
alcuno adduce essere rimasto a casa per ordine del conte, del vicario
o del centurione, e aver a questi contato il danaro che gli sarebbe
convenuto adoperar nell'allestirsi per la guerra, i nostri messi faranno
indagini a scoprir se sia vero, e quando sì, condannino all'ammenda
colui che avrà dato all'uomo licenza di restarsene, sia pur
esso un conte, un vicario, l'avvocato d'un vescovo o d'un abbate.
Da quest'ordine e dall'ammenda, sieno esenti i due uomini dal conte
lasciati a casa in custodia della moglie, e i due altri ancora rimasti
a guardia delle sue sostanze o per utile nostro e servigio<a class="tag" id="tag77" href="#note77">[77]</a>.
Per lo stesso motivo noi vogliamo che oltre ai due nominati da lasciare
in custodia della sua donna, il conte ne lasci altri due in ciascuna
delle sue possessioni; ma tutti gli altri debbon seguirli alla
guerra. I vescovi e gli abbati pure non dovranno tener seco a casa
se non due dei laici loro. Tutta la nostra gente, e quella dei vescovi
<span class="pagenum" id="Page_80">[80]</span>
e degli abbati, che possiede beni del suo o in benefizi, marciar dee
contra il nemico ad ogni comando nostro, salvo quelli a cui abbiam
conceduto di rimanersene co' loro signori, e se v'ha chi abbia pagato
danaro per cansarsene, o sia restato a casa con permissione del suo
signore, paghi, come dicemmo, un'ammenda al nostro fisco. Così pure
vogliamo che i nostri messi faccian pagare ammende a tutti coloro,
sien conti, vicarii o centurioni, che dovean marciare contro al nemico,
e nol fecero. Di questo capitolare saran fatte quattro copie, una delle
quali da serbarsi in mano dei regi messi, ed un'altra da consegnarsi
al conte nel cui governo dovrà essere eseguito, affinchè nè gli uni nè
l'altro facciano cosa in contrario agli ordini nostri. I messi che comandano
l'esercito, avranno la terza copia, e la quarta sarà conservata
dal nostro cancelliere.»
</p>

<p>
Or che tu hai conosciuta questa sì vasta legislazione intorno ai
missi dominici, puoi anche aver curiosità d'informarti, con l'esame
degli antichi documenti, del modo con cui quelli adempievano l'ufizio
loro; ci restano in fatti ancora alcune relazioni dei medesimi,
nelle quali è da cercare la storia dell'amministrazione di Carlomagno.
Ecco dunque le formole che questi <i>missi dominici</i>, investiti d'una
smisurata podestà com'erano, usavano coi conti, e cogli abbati, legittimi
possessori dei benefizi. «Adalardo, Folrado, Unroco, ed Orcolfo, <i>messi</i>
dell'imperatore, salutano nel Signore il conte dilettissimo. Non è ignoto
alla bontà vostra che l'imperatore mandò noi, Radone, Folrado, ed
Unroco in questa legazione, per fare quel più che crederemo opportuno,
secondo la volontà di Dio e la sua. Se non che Radone, essendo
caduto infermo s'è trovato impedito a formar parte di questa deputazione,
in tempo che più che mai sentir facevasi il bisogno della presenza
sua, onde piacque al nostro imperatore d'aggiungere a noi Adalardo ed
Orcolfo, affinchè tutti, di compagnia, abbiamo a metterci all'opera,
secondo la volontà di Dio e la sua, come testè abbiamo detto. Entrati
adunque in questa legazione, noi vi mandiamo questa lettera, ordinandovi,
per parte dell'imperatore, e pregandovi, per parte nostra, di
provedere in tutti i modi possibili a tutte le cose che da voi dipendono,
tanto a quelle che riguardano il culto di Dio e il servigio del
signor nostro, quanto a quelle che riguardano la salute e difesa del
popolo cristiano, comandato essendo così a noi come a tutti gli altri
messi, di dargli relazione verso la metà d'aprile, del modo in cui
saranno stati eseguiti gli ordini suoi, affin ch'ei dar possa le meritate
lodi a coloro che gli abbiano adempiuti, e riprender severamente
quelli che ad essi si sien mostrati recalcitranti e ribelli.
E che potremmo noi dirvi di più? Egli vuole che non solo gli riferiamo
in che siasi contravvenuto agli ordini suoi, ma ben anche gli
<span class="pagenum" id="Page_81">[81]</span>
additiamo coloro, dalla cui negligenza aiutate furono simili contravvenzioni.
Noi quindi vi ammoniamo a rileggere i capitolari, a
ricordarvi degli ordini avuti in voce, ed a porre in tutto il vostro
zelo, sì che non abbiate se non ricompense a ricevere tanto da Dio,
quanto dal vostro potentissimo signore. Noi vi ordiniamo altresì, ed
esortiamo, insieme con tutti i vostri subordinati e cogli abitanti della
vostra provincia, d'essere obbedienti al vostro vescovo, sia egli presente,
o aver vi faccia gli ordini suoi, senza por trascuranza nell'eseguirli;
e il medesimo fate negli obblighi vostri verso l'imperatore e
in tutto ciò che vi fu ordinato in iscritto ovvero in voce. Rendete la
giustizia alle chiese, alle vedove, agli orfani, a tutti insomma, senza
male preoccupazioni, senza trarne ingiusto profitto, senza indugio
fuorchè il necessario, in forma intera e irreprensibile, giustamente e rettamente,
sia che la cosa riguardi voi medesimi, sia che essa riguardi
alcuno dei vostri dipendenti o tutt'altra persona. I ribelli o scredenti
agli ordini vostri, e coloro che sottometter non si volessero alla
giustizia vostra, sieno da voi fatti incarcerare, qualunque sia il numero
loro, e se fa d'uopo, mandateli a noi, o diteci il bisogno, quando
saremo insiem raccolti, sì che noi possiamo metter in pratica contro
di loro i comandi avuti dall'imperatore. Se v'ha qualcosa negli ordini
da voi ricevuti di che non siete ben certi, mandateci in diligenza
qualche uomo intelligente, che noi glielo spiegheremo, affinchè vi sia
fatto chiaro, e lo mandiate con l'aiuto di Dio ad esecuzione. Badate
bene altresì, che non si trovi alcun di voi, o della vostra contea, che
dica: <i>Zitto! zitto! lasciamo passare i messi, e poi ci faremo
giustizia tra noi</i>. La giustizia non dee esser così soprattenuta nel
suo corso, anzi fate che le cause tutte sieno recate innanzi a noi.
Perchè se tanta sia la tristizia vostra, e abbiate prodotto, sino alla
nostra venuta quelle cause che voi avreste potuto giudicar senza l'aiuto
nostro, sappiate che renderemo di voi rigorosissime informazioni<a class="tag" id="tag78" href="#note78">[78]</a>.
Conservate questa lettera, e leggetela spesso affinchè ella vi serva
d'istruzione, e dir possiate d'aver operato appunto siccome vi fu da
noi scritto.»
</p>

<p>
Non v'ha cosa che meglio di queste contemporanee scritture manifesti
l'andamento e il merito dell'amministrazione di Carlomagno;
sono avanzi di leggi e monumenti venerandi, entro i quali cercar si
debbono i costumi, gli usi e le consuetudini di que' tempi; i capitolari
e le istruzioni date ad un di questi messi appien vi narrano il
<span class="pagenum" id="Page_82">[82]</span>
vero spirito dell'amministrazione politica dell'ottavo e del nono secolo.
Uomini ben potenti eran cotesti messi regi, però che la podestà loro
non avea limiti, e comandavano ai conti con l'autorità che tenean
dall'imperatore, ed erano imagine quasi e simbolo dell'unità carolina.
Il più eminente di questi grandi magistrati ambulatorii si fu il vescovo
d'Orleans, del quale toccai già più sopra, di nome Teodolfo,
che fu da Carlomagno deputato a formar parte della legazione, l'anno
811 mandata a visitar tutte le città meridionali, a veder se i placiti
erano ben condotti, se a dovere le Assise, se l'entrate del fisco erano
regolarmente raccolte, se le città romane conservavano i loro privilegi
o i loro municipii, se le chiese stavano soggette alla disciplina.
Teodolfo era una mente amministrativa di grandissimo valore, uomo
di segnalata dottrina, e per l'origine sua apparteneva alla scuola
italica insieme e longobarda. I suoi scritti, que' pure in verso, hanno
un colore politico; scorse egli le due Narbonesi, dove compose il suo
poema col titolo: <i>Esortazioni ai giudici</i>, per confortarli a rendere
altrui buona giustizia, ed a dare a tutti il suo. La più ragguardevole
tuttavia dell'opere sue si è la relazione di genere amministrativo,
della sua legazione nelle due Narbonesi; egli ha tutto visto e visitato,
e porge un sunto delle sue impressioni all'imperatore. In un poema
poi sulla sua legazione nelle provincie meridionali, raccoglie pure le
sue rimembranze; egli vide Nimes con le sue antichità, Beziers co'
suoi Ebrei, Marsiglia con le sue istituzioni municipali, e vuole che
il suo viaggio resti a memoria, onde toglie a prestito per esso un
profano e virgiliano linguaggio.
</p>

<p>
Quanto alle relazioni scritte dai messi regi all'imperatore intorno
al governo in generale, esse venivano lette ad alta voce nei placiti
e nelle adunanze del campo di maggio, dove l'alto signore raccoglieva
i suoi leudi e conti e uomini d'armi. Per mezzo dei <i>missi
dominici</i> Carlomagno era informato d'ogni menomo accidente della
pubblica amministrazione, e sapeva le consuetudini e le forze dell'impero
suo dall'Ebro fino al Danubio. I capitolari erano la gran legge
che tutto riduceva ad uniformità; i conti erano magistrati stabili sì
da non potersi usar di loro ad applicar la legge fuori de' luoghi
ove risedevano; era dunque bisogno di procuratori che scorressero
tutto l'impero, con la piena confidenza del principe, nè questi esser
doveano uomini de' municipii o delle provincie, ma sì delegati propri
dell'imperatore che seco recassero lo spirito di unificazione dei capitolari.
Ogni volta che fu mestieri d'imprimere un certo vigoroso impulso
sulla superficie d'alcun vasto impero, fu anche mestieri d'aver
ricorso a questi siffatti delegati speciali e commissari straordinari
che si pongono in un più alto cerchio dei magistrati locali, sempre
impressionati dello spirito circoscritto dei distretti da essi amministrati.
</p>

<div class="chapter">
<p>
<span class="pagenum" id="Page_83">[83]</span>
</p>

<h2 id="cap7">CAPITOLO VII.
<span class="smaller">USI E COSTUMI DEL REGNO DI CARLOMAGNO.</span></h2>
</div>

<div class="blockquote">
<p>
La vita cristiana. — Il battesimo. — Il matrimonio. — Le carte testamentarie. — La
morte. — Le corti plenarie. — I banchetti. — Le cacce. — La vita delle
foreste. — Vestimenta e lingua. — La tedesca. — La franca. — La romanza. — Relazioni
di Carlomagno co' leudi. — I vescovi. — Gli abbati. — Forme delle epistole. — Dei
sigilli. — Consuetudini del palazzo per la sottoscrizione delle carte
e diplomi. — Monete. — Misure.
</p>
</div>

<p class="yrs">
768 — 814.
</p>

<p>
Le memorie della vita privata d'un popolo sono sparsamente comprese
nelle tradizioni e nelle leggende, specchio fedele de' suoi costumi
e delle sue consuetudini; le croniche generali sono sterili, e narrano
bensì, per ordine di tempi, le gesta del re o dell'imperatore, le
guerre lontane, le spedizioni militari; ma del viver domestico, dei
costumi e degli usi della società, appena toccano, e il cronichista vi
passa per mezzo senza nulla dirne, non essendo uficio suo raccontar
le cose comuni, la vita del castello o anche del monastero. Carlomagno,
conquistator della Lombardia, de' Pirenei e della Sassonia, è il
soggetto del suo racconto, e gli annalisti, come sono i monaci di
San Dionigi, di Fulda, o di San Bertino, altro non vi dicono se non
che egli passò le feste di Natale ad Aquisgrana, e celebrò la Pasqua
a Magonza, e indarno ivi a cercar vi fareste come nascano, vivano e
muoiano i conti, i leudi, il Franco, il Romano, l'uom libero, il
servo, chè di tutto ciò neppur motto.
</p>

<p>
A' tempi carlinghi tuttavia talun di que' cronisti narrò la vita
pubblica e privata dell'imperatore, ed Eginardo stesso, suo biografo,
suo cancelliere e suo cherico, tenne scrupolosamente dietro
alle gesta di lui, e le raccontò a servigio dei contemporanei e dei
posteri. Il monaco di San Gallo, cui la storia tiene in dispregio più
che non dovrebbe, è quello fra' cronichisti, che meglio narri d'ogni
<span class="pagenum" id="Page_84">[84]</span>
altro le condizioni della vita privata degli uomini d'arme, e dei cherici,
e accostandosi egli a' leggendari, ritrae dello spirito loro, e si
intrattiene sui più piccioli accidenti, dove appunto stanno i costumi
di quel tempo. Il cronista sassone usa nelle solenni sue descrizioni e
nelle relazioni delle corti plenarie, dei castelli, e della vita di corte
la forma poetica, e poeta com'egli è di viva ed ardente imaginazione,
gode di ridir le pompe della famiglia carolina. Dopo Eginardo, il
monaco di San Gallo e il poeta sassone, non si vuol cercar gli usi
di quella società se non nelle leggende, nelle scritture e nei diplomi,
documenti che soli vi guidano nella parte intima di quelle generazioni;
e bello, parmi, vederle così appien dipinte con le vesti, con le
usanze, con le passioni loro e le loro opinioni.
</p>

<p>
In mezzo a quella tutta religiosa generazione la Chiesa disciplinava
la vita dalla nascita fino alla morte. Il battesimo iniziava l'uomo
nella vita morale e religiosa della società; non sempre il ministravano
a' fanciulli, agli adulti sì, ed osservavasi la consuetudine seguita
già nei primi tempi del cristianesimo verso i neofiti, che venivano
ad inginocchiarsi appiè del battistero dimandando l'acqua benedetta.
Tra quelle popolazioni, pur dianzi convertite, tuttodì avveniva
che uomini, a mezzo già della vita, si presentassero per esser fatti
cristiani, e il battesimo era pure un segno di sommessione e d'ubbidienza
alle leggi dell'impero; così quando i Sassoni, i Danesi, i Frisoni
si sottomettevano al tributo, il battesimo era il primo pegno ch'ei
davano della ubbidienza loro; donde l'uso di situar il battistero fuor
della Chiesa, affinchè accorrer vi potesse la moltitudine. Nelle basiliche
poi non sorgeva esso di que' giorni fra gl'intercolunnii, ma sì
nel peristilio, con una cattedra in cui saliva un cherico ad esortar
i novelli cristiani ad osservare i comandamenti di Dio e del principe.
E però l'infrazione di questo patto era delitto di azione pubblica,
e quelli fra i Sassoni e i Danesi che si scioglievan dal vincolo
del battesimo, erano reputati ribelli, chè conversione e sommessione
eran tutt'uno. Quindi le leggi politiche e gli atti, che punivan
di morte il Sassone che violava gli obblighi contratti col battesimo.
</p>

<p>
Il matrimonio, secondo atto della vita cristiana, nulla serbato avea
della sua casta unità, nè rado era il vedere più donne attinenti al
medesimo principe, leudo o conte, sotto un medesimo tetto. Le passioni
signoreggiavano i cuori di quegli uomini violenti, e quando
una donna era lor venuta a noia, la gittavano come una tazza dopo
tracannatone il vin del Reno o della Mosa che conteneva; il Franco,
tutto inteso nelle guerre e spedizioni lontane, pigliava a grado suo
una concubina, ripudiava la moglie legittima, o la serbava, dandole
un'altra compagna. Le contese fra i papi ed i re, fra i vescovi ed i
<span class="pagenum" id="Page_85">[85]</span>
conti, spesso non aveano altra cagione, che il disegno in quelli di
frenar le passioni della concupiscenza e del sangue; i papi principalmente
instavano coi re e conti perchè abbandonassero le concubine
ond'era macchiato il loro talamo nuziale, e si facevano scudo
alla debolezza della donna contro la sfrenatezza di quegli uomini
rotti, che la cacciavan da sè come tosto saziata fosse la loro passione.
Le leggende ci narrano pietose istorie di povere mogli abbandonate
dal prepotente marito preso d'altro amorazzo; e l'unità del matrimonio
fu pel cristianesimo, al medio evo, la conquista più malagevole,
chè quando la passion bolle, la morale è impotente, e languida
è la sua voce in mezzo alle tempeste dell'imaginazione e dei sensi. I
cherici stessi non erano esenti da questa tendenza verso il concubinato,
e ne fan fede i canoni dei concilii che li richiamano al loro
dovere. Ammirabil fu in ciò la potenza dei papi, che soli condussero
a fine il grande incivilimento dei costumi in grembo alla Chiesa;
rimbombar facendo il terribil grido della morte, eglino ricordavano
alle genti altro non esser la vita che un breve passo verso l'eternità,
e in mezzo a quelle sensuali delizie scagliavano le imagini
dell'inferno.
</p>

<p>
Quanto più le passioni eran vive, strepitose, impetuose in mezzo
al vigor della vita, e tanto più il pensier della religione giungea
peritoso e fiacco alle soglie della morte, e curiosissimo, in effetto, è lo
studio delle carte testamentarie, sì varie e moltiplici come furono al
medio evo. In que' caratteri, vergati all'avvicinar della morte, cercar
si vuole l'ora del pentimento di que' guerrieri chè a nulla aveano
avuto rispetto nella gioventù loro, e venivano a morir sulla cenere.
Le quali carte e formole testamentarie quasi sempre si risolvono in pie
donazioni; ora vediamo il barone fondare un romitorio al deserto
perchè si preghi per l'anima sua; ora fare un lascio ai poveri infermi,
in espiazione dei ladroneggi e dei disordini d'una vita sfrenata<a class="tag" id="tag79" href="#note79">[79]</a>.
Spesso ancora la scritta testamentaria è l'atto di qualche pia donna,
di nome Ildegarda, o Emma, o Batilde, che edifica un monastero,
dove si faccia orazione, e dove, in commemorazione della Santa Maddalena,
donzelle e madri tergano i piedi ai pellegrini di Cristo. Giammai
non v'ebbe più rapido trapasso dai pensieri sensuali alla mortificazione
e alla penitenza; quel fiero leudo spregiatore dei santi, che
pur ora empiea la sacra tribuna de' suoi falchi, e il battistero de' suoi
cani, saccheggiatore di arche sante, quel turculento soldato di Carlo
Martello, veniva in fin di morte a pentirsi, e tutto dava, fin l'abito
suo, a' poveri monaci per ottener l'ultima sua dimora nella basilica,
dove scolpivasi in rilievo la figura sua su quelle lapidi, quale ancor
<span class="pagenum" id="Page_86">[86]</span>
la vediamo dieci secoli dopo<a class="tag" id="tag80" href="#note80">[80]</a> a dispetto dei guasti del tempo, quel
gran verme che rode la pietra, in quella guisa che il verme del sepolcro
rode il cadavere.
</p>

<p>
La vita di tutta quella generazione era o privata o pubblica, e
passava quindi o alle guerre lontane, o nelle grandi tenute e stabili
del fisco, o nei monasteri; ogni stagione dell'anno aveva la sua solenne
rappresentazione, la sua corte plenaria; il lusso e la magnificenza
splendevano in ogni luogo. A simili ragunate convenivano i
conti, i leudi, i vescovi, e tutti quelli che dipendevano dall'alto
signore, e nelle cristiane solennità della Pasqua, della Pentecoste, o del
Natale. Carlomagno tener solea le sue diete in Aquisgrana, sede sua
prediletta, raccogliendovi Galli, Franchi, Germani a splendide feste
ed a latranti cacce nelle ampie selve della Mosa e del Reno.
</p>

<p>
La Germania infatti facea sua grande occupazione della caccia, nè
cosa udir puossi più vera, più evidente, più di que' tempi, della descrizione
che il poeta sassone fa di quelle nobili corti plenarie raccolte
dall'imperatore nelle sue reggie, al momento che i latrati dei
cani e gli strilli de' falchi annunzian la caccia. «Uso è di Carlomagno
(così il poeta) abbandonarsi, nelle foreste, ai dolci passatempi
dalla campagna<a class="tag" id="tag81" href="#note81">[81]</a>; ivi egli sguinzaglia i suoi cani ad inseguir le fiere,
e tra il fitto degli alberi atterra i cervi a frecciate. Al primo levar
del sole, i giovani più cari al re corrono verso il bosco, mentre i
nobili signori stan già raccolti alle soglie del palazzo, alle cui dorate
cime s'innalza grande strepito sì che quasi turba l'aere d'intorno; il
guaito risponde al guaito, il cavallo risponde all'annitrio del cavallo;
i servi da piè si vanno l'un l'altro chiamando, e i valletti, pronti a
seguire i passi del loro signore, si schierano dietro di lui. Il destriero
che portar dee l'imperatore, tutto coperto d'oro e d'altri preziosi
metalli, par che trionfi, e scuote irrequieto la testa, quasi a chieder
licenza di correre a grado suo per campi e per monti. Ci son giovani
che recano bolzoni guerniti di ferree punte, e reti di maglie a
quattro fili, ed altri che conducono accoppiati al guinzaglio veltri
latranti e furibondi mastin. Da ultimo vien re Carlo con cinta la
fronte d'un ricco diadema d'oro; il volto suo risplende di lume
sovrumano, e la statura sua sopravanza quella di quanti gli stanno
d'intorno; i più sublimi in dignità fra i duchi e i conti lo seguono.
Le porte della città si spalancano, i corni fan rintronar l'aere da
<span class="pagenum" id="Page_87">[87]</span>
lunge, e i giovani sbrigliano i cavalli al galoppo. La reina stessa, la
bella Luitgarda, lasciando finalmente il superbo letto, s'inoltra in
mezzo al corteo che l'accompagna; tinta ha la gola d'un vivissimo
color di rosa<a class="tag" id="tag82" href="#note82">[82]</a>, e i capelli annodati da bende purpuree, che le cingon
le tempia, la clamide stretta al corpo da fila d'oro, e la testa coperta
d'un tocco. Lo splendor del suo diadema d'oro e delle sue vesti
di porpora si confonde con quel delle gioie ond'ha ornato il collo.
Le giovinette e care sue figlie l'attorniano, e il destriero intanto va
sotto di lei balzellando. Il resto della gioventù aspetta fuori i figli
del re, dei quali ecco finalmente apparir Carlo, somigliante sì al padre
nel nome, nelle fattezze e nei modi; e dopo lui Pipino con le tempia
cinte d'un luminoso metallo, in groppa ad un generoso corsiero,
ed in mezzo a numerosa comitiva; dietro a lui viene il Consiglio,
e i corni udir fanno il loro frastuono che giunge fino alle nubi.
Si avanzano quindi le figlie del re; Rotrude la prima, coi capegli
framezzati di filze d'amatiste, sulle quali brillano altre pietre preziose,
disposte senza disegno, per dar luogo alla splendida corona
di cui ha ornata la fronte, e al bel velo annodato da un filo d'oro.
Viene indi Berta, in mezzo alle sue figliuole, e nella voce, nello
spirito, nel portamento, nel sembiante tutta il padre: ella reca in
capo un magnifico diadema; ha le chiome intrecciate di fila d'oro,
il seno coperto di rare e preziose pellicce, le vesti coperte di perle,
ed anche le maniche tempestate di brillanti. Dopo di lei si fa innanzi
Gisela, splendida di modestia, in mezzo a un drappello di giovinette
vergini, vestita d'una roba tinta in malva<a class="tag" id="tag83" href="#note83">[83]</a>, e col velo adorno
di vistosi galani di porpora. Adelaide, che segue a lei dappresso, è
tutta sfolgorante delle ricche gioie ond'è coperta; con un serico manto
che le scende dagli omeri, con la clamide annodata da un fibbiaglio
d'oro, guernito di fitte perle, e colla fronte ornata d'una corona
similmente di perle. Il focoso palafreno la porta negli opachi recessi
dove si nascondono i cervi. Vedi che s'avanza pur la bella Teodrada,
con le chiome aggruppate da lacci d'oro, con un ricco monile di
smeraldi cinta la gola, e di sofocleo coturno calzata il bel piede.
Viene ultima Ilrude, a cui la sorte assegnò questo luogo in coda
della comitiva. Tutti finalmente sono raccolti: si lasciano i cani, i
cavalieri accerchiano la selva, il cignale è scovato, i cacciatori s'imboscano;
Carlo si avventa sul cignale incalzato dai cani, e gl'immerge
la spada nel fianco, intantochè i figli suoi, da un alto circostante
poggio, godon di quello spettacolo. Indi egli comanda che
<span class="pagenum" id="Page_88">[88]</span>
si entri di nuovo in caccia, e si atterrano altri cignali assai. All'ultimo
si giunge ad un luogo del bosco, dove furon, per questa
occasione, così d'improvviso, rizzati padiglioni e fontane, ed ivi
Carlo, radunati i vegliardi, i provetti e le caste verginette, li fa tutti
sedere a mensa, ordinando di mescer loro il falerno a ribocco. Intanto
il Sol fugge, e la notte copre dell'ombre sue tutto il creato.»
</p>

<p>
Questa bella descrizione d'una caccia carolina, all'ottavo o al nono
secolo, è una delle più curiose pitture che dar si possano delle
grandi corti plenarie: essa ci porta in mezzo alla famiglia stessa
dell'imperatore, alle sue donne, alle figlie sue, a' suoi sollazzi e alle
pratiche della sua casa. Tutte quelle gemme, tutto quell'oro, di che
risplendono le figlie regali, fanno contrasto con ciò che ci narran le
cronache intorno al vestir consueto, semplice tanto, di Carlomagno.
A quei tempi la vita pubblica era tutto, il capo signore tutto prestava
sè stesso a' vassalli suoi; gli accoglieva pomposamente, dovea
loro ospitalità alla foggia degli antichi, e banchettarli imperialmente,
con le tazze d'amatista, che passavano in giro, con pavoni, con le
membra del cervo palpitante, con la testa del cignale, e con vin del
Reno a fiumi.
</p>

<p>
Teodolfo vescovo, il poeta per eccellenza, ci descrive uno di questi
regali banchetti, alla corte di Francoforte, nei seguenti termini: «Già
i grandi ufiziali del palazzo<a class="tag" id="tag84" href="#note84">[84]</a> arrivano, ed ognuno è sollecito a compier
l'ufizio suo. Tirsi, pronto sempre al servigio del suo signore,
è tutto lesto, ed ha piedi, e cuore, e mani sempre in moto. Egli
porge l'orecchio alle suppliche che gli vengon da ogni parte rivolte,
fa le viste di non intenderne alcune, altre ne ascolta volontieri, ed
a chi concede l'entrata, a chi la nega. Questo zelante servitore si
tien sempre accanto al trono, tutto prudenza ed ossequio. Ecco il
vescovo, dal cui volto, candido come il suo cuore, traspare la contentezza
dell'animo. Vien egli per benedire il cibo e la bevanda del
re, e per mangiare anch'egli, se il re così vuole. Anche Flacco<a class="tag" id="tag85" href="#note85">[85]</a> è
qui, Flacco, la vera gloria dei nostri poeti, famoso per l'ingegno e
per le opere, che spiega i sacri dommi della Scrittura, e si ride di
ogni malagevolezza del verso. Poi v'è Ricolfo dalla grossa voce, di
mente svegliata, di elegante parlare. Ei dimorò lungo tempo in regioni
lontane, ma almeno non ebbe a tornarne a man vuota. E per
<span class="pagenum" id="Page_89">[89]</span>
te pure, amabile Omero, avrei canti dolcissimi, se tu fossi qui, ma
tu se' lontano, e la mia musa si tace. L'accorto Escambaldo v'è anch'esso
venuto, con le doppie sue tabelle in mano; le mani, che gli
pendono ai fianchi, stanno per ivi raccoglier le vostre parole, e le
ridiranno senza ch'ei parli. Lentulo reca un cesto di poma, Lentulo,
anima fida, di pronto ingegno, ma di tarde membra. Nardino corre
da un luogo all'altro, simile a una formica, con instancabil piede<a class="tag" id="tag86" href="#note86">[86]</a>;
un ospite industre abita l'angusta sua casetta, e un gran cuore anima
il suo picciol corpicciuolo, onde ora tu lo vedi intento nel libro che
ei reca in mano, ed ora in atto d'aguzzare il dardo che dee dar
morte allo Scozzese. Frisidio prete vien poi, a fianco di Ocolfo, compagno
suo, uomini semplici amendue, ma dottissimi. Insieme accompagnati
Escambaldo, Nardino ed Ocolfo far potrebbono a meraviglia
i tre piedi d'un desco, però che quantunque uno di loro sia più
grosso degli altri, son tutti d'una medesima grandezza. Giunge indi
Menalca, tergendosi la fronte bagnata di sudore, entra e rientra spesso
fra panattieri e cuochi, recando cautamente le imbandigioni, ch'ei passa
dinanzi al re; Eppino, il coppiere, viene anch'esso, portando vasi
preziosi che chiudono vini squisiti. Tutti i convitati siedono intorno
intorno alla regia mensa; la gioia regna in tutti i volti, nè sì tosto Alcuino
avrà benedetto i commensali, ognuno parteciperà del convito.»
</p>

<p>
Questi splendidi conviti si tenevano solo a' giorni solenni dell'anno,
però che, se deesi prestar fede a Eginardo, Carlomagno era per
costume il più frugale degli uomini. Egli non mangiava solitamente
più di quattro leggerissimi piatti<a class="tag" id="tag87" href="#note87">[87]</a>, comechè avesse una statura di
sette piedi, ed un ventre trionfale. A somiglianza di tutti gli uomini
di razza germanica, gli piacea la carne arrosto, perchè rinforza il
corpo e dà vigore alle membra; affaticava molto, sì che gli era tolto
il digiunare, anche in quaresima, ed avea preso in Italia l'uso di
dormir, dopo il pasto, di pien meriggio, e questo sonno meriggiano
miglior gli parea che quel della notte, uso, com'era spesso, a levarsi
fra quella, e porsi al lavoro co' suoi segretari. Le vesti e gli abbigliamenti
dell'imperatore e de' suoi leudi niente aveano di sfarzoso,
eccettochè nelle feste solenni, delle quali ho parlato; l'inverno portava,
di solito, una pelle di lontra foltissima per difendersi dal freddo;
nelle miniature poi del <i>messale</i> di Carlo il Calvo, lo abbiamo dipinto
in clamide, con alcuni ornamenti tolti da quelli della corte di Costantinopoli,
chè i Barbari amano essi pure il lusso, quand'hanno a
mostrarsi agli occhi della moltitudine.
</p>

<p>
Nelle sue pratiche cotidiane Carlomagno era sobrio, siccome gode
<span class="pagenum" id="Page_90">[90]</span>
di dire Eginardo, e la testimonianza sua, non ostante il favore che
ei mostra spesso pel principe e signor suo, ha un tal colore di verità
da non poterla rifiutare. «Sobrio nel mangiare, così egli, ma più
sobrio ancora nel bere, aborriva l'ubriachezza in chichessia, non dico
poi in sè stesso e ne' suoi. Quanto al cibo, ei non potea tanto privarsene
quanto avrebbe voluto, e di frequente lagnavasi che il digiuno
lo molestava. Non dava, se non assai raramente, grandi banchetti,
alle feste principali soltanto, e allora convitava gran numero
di persone. Ne' suoi pasti cotidiani non si servivano mai più di quattro
piatti, oltre l'arrosto, che era dai cacciatori recato in sullo schidone,
e di questo egli era più ghiotto che d'ogn'altra vivanda. Durante il
pranzo si facea recitare a memoria o leggere, più volontieri che altro,
le storie e le croniche dei tempi passati. Gli piacevano pure assai
le opere di sant'Agostino, e particolarmente quella che ha per
titolo <i>la città di Dio</i>. Era sifattamente astemio del vino e d'ogni
altra specie di liquori spiritosi che non bevea più di tre volte in tutto
il suo desinare. In estate, dopo il pasto meridiano, mangiava qualche
po' di frutta, beveva un tratto, poi si spogliava delle vesti e della
calzatura, come facea la sera per andare a letto, e riposava un due
o tre ore, uso com'egli era, non che ad interromper, destandosi,
quattro o cinque fiate il sonno della notte, ma ben anche a levarsi
del tutto. Nè solo egli ricevea gli amici mentre si calzava e vestiva,
ma se il conte del palazzo gli avea a render conto di qualche causa
in cui non si potesse giudicare senz'ordine suo, facea pur issoffatto
introdurre le parti, informavasi della quistione, e sentenziava, come
s'egli sedesse in tribunale; e non bastandogli di sbrigare in quei
momenti le cause, spediva quanto avea a fare tra 'l giorno, e dava
gli ordini a' suoi ministri.»
</p>

<p>
In tutti i dipinti della Germania a riva del Reno, che ritraggono
Carlomagno, noi lo vediamo pur sempre sotto le medesime forme,
con la statura medesima, col medesimo piglio; un gigante cioè, con
la sua clamide, il suo manto reale, la palla del mondo, la spada e
lo scettro in mano, e la corona in fronte: il quale non è forse tanto
il ritratto fisico di Carlomagno, quanto il concetto che il mondo
erasi fatto della sua grandezza, ed un sunto delle tradizioni contemporanee
che passano di secolo in secolo. Il Carlomagno delle leggende
e delle croniche è fatto sullo stesso modello, e quasi dissi, col
medesimo bronzo; a Monza egli è tale quale ad Aquisgrana, in sul
Reno, sull'Elba, alle Alpi ed a' Pirenei. Alemanno, Lombardo o Sassone
egli è sempre qualcosa al di sopra dell'umanità.
</p>

<p>
Non pertanto quelle diverse nazioni raccolte in un solo impero conservaron
le costumanze loro e le loro leggi, nè i capitolari, esperimento
<span class="pagenum" id="Page_91">[91]</span>
com'ei sono d'unità per la legislazione, ottener mai non poterono
questo fine. La lingua comune e volgare era la romanza, miscuglio
di latino e di gallo, unito a qualche frase sassonica, e parlavasi generalmente
nelle città, nei contadi fra i servi; ma il tempo appena
ci conservò qualche sparso frammento di questa lingua primitiva; i
sermoni più antichi che si abbiano, appartengono al decimo secolo,
poichè i concili ordinavano predicazioni in lingua volgare, a farsi
meglio intender dal popolo. Il latino era usato dai cherici nelle loro
corrispondenze con Roma, centro e grande unità che conservava
e perpetuava la coesione fra le diverse molecole della cristianità; i
concilii, la legislazione, i capitolari, tutto fu scritto in latino. La lingua
tedesca o germanica fu pur essa gelosamente conservata da tutti
gli uomini d'arme che seguivan Carlomagno alla guerra, ed ei pure
si dilettava di parlarla, e d'udir recitare, in questo idioma della
patria, le gesta degli antenati; la tedesca era la sua lingua usuale,
chè germanico di costumi e d'origine, quest'imperatore non era
nè gallo nè latino, e tutto in lui sapea delle costumanze alemanne.
In fatti, quand'egli ha a dare i nomi ai mesi dell'anno, appicca
loro epiteti di origine sassonica, e gennaio è detto il mese dell'inverno;
febbraio, del fango; marzo, della primavera; aprile, della Pasqua;
maggio, dell'amore; al mese di giugno dà un nome sassone,
d'ignoto significato; luglio è il mese del fieno; agosto quel
delle messi; settembre e ottobre, della vendemmia; novembre, dell'autunno;
dicembre pure ha un nome sassone d'ignota significazione.
Anche a distinguere i venti, ei toglie altre parole dell'idioma
sassone<a class="tag" id="tag88" href="#note88">[88]</a>, chè la lingua barbara gli piace, e la parla usualmente, nè
per altro mantiene la pratica della lingua latina, e lo studio della
greca, se non perch'ei fondar vuole un imperio romano sugli elementi
delle consuetudini di Bisanzio e della città eterna.
</p>

<p>
Nelle sue relazioni coi leudi, Carlomagno anch'egli parla la lingua
tedesca che usasi ne' suoi palazzi; duchi, conti, <i>missi dominici</i>, tutti
accorrono alla sua chiamata, ed egli tutti li raduna nelle sue corti
plenarie, alle grandi solennità di Pasqua e Natale; colà egli ascolta i
rapporti loro, e sa quanto avviene in ogni provincia. L'adunanza delibera
s'egli è a far guerra o pace, se a muovere ai confini dell'impero,
se a compiere qualche nuova spedizione. Il popolo ha pur voce
nei capitolari, e sotto il nome di popolo si dee intendere i grandi,
i vescovi, i cherici, i conti, i leudi, i Franchi che assistevano alle
corti plenarie, però che il popolo vero altro non è che la gallica turba
dei merciaiuoli, dei servi, degli affrancati, che vivevano del tutto estranei
alle pubbliche cose.
</p>

<p>
<span class="pagenum" id="Page_92">[92]</span>
</p>

<p>
La vita attiva non è altrimenti pel colono, ma sì per lo leudo, pel
conte, pel vescovo, pel cherico, per tutti coloro che muovono alla
guerra, o signoreggiano la generazione con le dottrine religiose.
L'imperatore avea bisogno degli uomini d'arme per le spedizioni
lontane, e dei cherici per le preci, per la predicazione, per l'ordine,
per la disciplina: d'onde l'usar suo sì frequente coi conti e coi
vescovi, e il parlar famigliarmente con loro, come con la sua gente
di casa. Ei regola la polizia, e quando il zelo comincia a raffreddarsi
ei lo rinfoca, e scrive ad uno de' suoi conti: «Adelardo, tu non facesti
il dover tuo, e ti sei quindi meritato il mio sdegno.» Ed a questo
o quel vescovo: «Tu non osservi i sacri canoni, tel dico io.»
Il monaco di San Gallo narra, nella sua poetica relazione, ben venti
fatti circa il modo che tenea Carlomagno a invigilare sui portamenti
dei conti e dei vescovi<a class="tag" id="tag89" href="#note89">[89]</a>.
</p>

<p>
Abbiam detto che la lingua usuale di Carlomagno era la tedesca,
ma pure il carteggio suo il teneva in latino; se non che i suoi scritti
e le sue lettere non erano vergate da lui, essendo in ogni villa e palazzo
scrivani o segretari che ponevano in carta i voleri dell'imperatore,
i diplomi o i capitolari. Carlo tratteggiava assai male le lettere,
ma disegnava a perfezione il suo monogramma; il nome Karolus si
comprendea quasi tutto in una sola k, l'a in sulla destra, l'r in cima,
l'o sulla sinistra, e lus appiè del monogramma. Il segretario
cancelliere scriveva il diploma, e questo semplice monogramma, in
un col sigillo, bastava a significar i voleri dell'imperatore. Rarissime
volte era nel sigillo impressa l'effigie di Carlomagno, chè anzi usavasi
quasi sempre un cammeo antico, con l'effigie di Aureliano, di Traiano,
di Marco Aurelio, e talvolta ben anco d'un'antica deità, che improntavasi
appiè del rescritto o del diploma; uso questo introdotto fin
dal tempo de' Merovei. Sì belle eran poi queste imagini romane,
che gli artefici franchi non si sarebbero attentati di cambiarle.
</p>

<p>
Gli atti promulgati da Carlomagno son tanti, che impossibil sarebbe
di tutti annoverarli, ed a pena toccar si può per sommi capi
d'alcuni di essi. Ed ecco presentarcisi primo un diploma, con cui egli
elegge a messo regio Olderico, a sentenziar le cause de' monasteri in
Italia. Poi un altro, con che fonda il monastero di Neustad, e piglia
sotto la sua protezione le badie di San Dionigi e di San Martino,
grandiose fondazioni di quel tempo. Dalle grandi cose passa indi alle
più piccole, e ad un soldato gregario, di nome Giovanni, che combattè
da prode contro i Saraceni, concede un gran feudo nel borgo
<span class="pagenum" id="Page_93">[93]</span>
di Narbona; e conferma le immunità loro alle chiese del Mans, i suoi
privilegi a San Martino di Tours, e le donazioni fatte da sua sorella
Gisela al monastero di San Dionigi; poi edifica e dota il monastero
di Eresburgo, ed ancora concede a San Martino di Tours due legni
per navigar la Loira e la Vienna; comanda che restituiscasi a San
Vincenzo di Macon quanto gli fu ingiustamente carpito; assegna le
formole al giuramento di fedeltà per tutti i monaci e canonici; conferma
i privilegi della chiesa d'Osnabruc, sgrava certi monasteri d'ogni
gabella di navigazione e di trasporto, e li regala d'alcune foreste.
Queste carte, quasi tutte appoggiate alle medesime ragioni di pietà,
hanno una formola generale, che ripetesi in tutti gli atti carolini, e
siccome recano indistintamente la data del regno d'Italia o di Francia,
o dell'impero d'Occidente di Carlomagno, così ci ha in queste date
grandissima confusione.
</p>

<p>
Le monete del suo regno sono rarissime, chè ben poche scamparono
ai guasti del tempo, e consistono in alcuni danai d'oro o d'argento,
con l'impronta della città, solo che sur una o due si discerne un'effigie
che può esser presa per quella dell'imperatore. I conti facevansi
per soldi, lire e denari; la lira era di dodici once romane d'argento,
e dividevasi in venti soldi, e il soldo in dodici denari; e quanto ai pesi,
ben è vero che s'eran conservate quasi da per tutto le denominazioni
romane, ma pure ogni luogo aveva le sue; facevasi il conto a misure,
come si vede ne' capitolari; il sestaro, lo staio, il piede, si veggono
accennati a fondamento de' calcoli agrarii; e l'aripenno e la mensa
eran le misure del terreno, siccome abbiamo dal Poliptico dell'abbate
Irminone. Il prezzo facevasi generalmente in soldi, la lira era una
specie di moneta di convenzione, che figurava nelle scritture; nè v'era
altra moneta effettiva che il soldo e il danaio, però che la lira sarebbe
stata una di troppo peso; tutti i contratti facevansi a soldi.
</p>

<p>
Al tempo di Carlomagno furon pur coniate alquante medaglie, a
celebrare i grandi avvenimenti, come quelli sarebbero della caduta de'
Longobardi, e dell'esaltazione all'impero del re franco, due fatti che
si collegano con le tradizioni di Roma. A Roma era l'uso di tramandar
nel bronzo le memorie degli eventi, e intanto che il trionfatore scorreva
le vie principali, si coniavan medaglie in commemorazione, onde
che Carlomagno, uso toglier dai Romani quanto riferivasi alle memorie,
alla magnificenza, alla porpora, non trascura nè in questo le forme
antiche. Ed è a notar qui che la schiatta carolina ben poco trae dalle
instituzioni e consuetudini de' Merovei; la creazione d'un impero
d'Occidente, tramuta, a così dir, le antiche costumanze della monarchia;
una nuova era comincia sotto il doppio impero delle idee germaniche,
quanto alla forza materiale, e delle forme romane, quanto alla potenza
<span class="pagenum" id="Page_94">[94]</span>
storica e morale. E' non trattasi già più dell'antica Neustria e dell'Austrasia,
ma d'un impero d'Occidente, di cui la Francia non è
altro più che una frazione; tanto che quando quest'impero ebbe a
cadere, furon de' rottami suoi composti diversi principati, ognuno sotto
ad un re; i Carlinghi non furon da nulla preceduti, che somigliar
potesse all'opera loro, e questa tutta perì insiem con loro. L'eredità
delle consuetudini, delle leggi, dei costumi dell'impero dura ben più
in Germania che in Francia; in sul Reno tutto ancor sente della schiatta
carlinga; in Francia, all'incontro, i Capeti non furono se non conti
franchi, che si fecero re dei Franchi. E che avean eglino di comune
con Carlomagno?
</p>

<div class="chapter">
<h2 id="cap8">CAPITOLO VIII.
<span class="smaller">ULTIMO PERIODO DEI CAPITOLARI.</span></h2>
</div>

<div class="blockquote">
<p>
I capitolari legislativi. — Personalità delle leggi barbare, franche, saliche,
ripensi, lombarde, visigote, romane. — Capitolare addizionale alle leggi saliche
e ripensi. — Analisi del <i>Poliptico dell'abbate Irminone</i>. Giurisdizione dei conti
e dei vescovi. Placiti degli scabini e dei centurioni. — Capitolari circa la milizia. — Forma
delle dimande all'imperatore. — Rescritti. — Somiglianza e dissomiglianza
tra i sinodi e i placiti. — Indole generale della legislazione di Carlomagno.
</p>
</div>

<p class="yrs">
800 — 814.
</p>

<p>
I capitolari di Carlomagno non tutti derivano dal medesimo principio,
nè tutti hanno il medesimo intento; alcuni, meramente domestici,
non altro comprendono che l'amministrazione dei dominii regi, e si
riferiscono alla disciplina, all'economia dei palazzi, delle tenute, delle
colonie che compongono il reddito maggiore del principe; altri, che
sanno di origine ecclesiastica, non sono che concilii nazionali deliberati
dai vescovi, i quali attingon lo spirito loro dai principii generali
<span class="pagenum" id="Page_95">[95]</span>
della Chiesa; i più finalmente di essi capitolari mirano più specialmente
a regolar la legge civile, vale a dire lo stato delle persone,
leudi, uomini d'arme, coloni o servi che fossero; indi a stabilire la
qualificazione delle proprietà, in allodio, benefizio o dominio, divenendo
per siffatto modo, come se tu dicessi, il supplimento al codice
d'ognuna di quelle barbare nazioni.
</p>

<p>
Delle quali nazioni la maggior passione era quella di governarsi
con le proprie leggi; niente v'era che affezionasse le persone al suolo,
nè v'erano statuti o leggi territoriali, chè le popolazioni, correndo da
un luogo in l'altro, seco portavan le leggi loro, nella guisa che gli
antichi le are de' loro Dei. Il vasto impero di Carlomagno comprendeva
popoli diversi, ognun de' quali aveva il suo diritto scritto; i
Longobardi, le loro leggi particolari deliberate nelle diete di Pavia o
di Milano; i Bavari, il codice teodosiano e il giustinianeo; i Salii e
i Ripensi, quelle due grandi famiglie della gente franca, le loro
leggi personali; i Romani ed i Sassoni invocavano essi pure una legislazione
speciale, per modo che ognuno era governato secondo il
proprio suo codice e diritto. La legislazione era, per così dire, a scelta
di chi volea: e un uomo libero potea dichiararsi soggetto alla legge
che a lui meglio tornasse; il diritto fra que' popoli era tutto personale,
e il Franco, l'Alemanno, il Gallo, il Longobardo, il Romano, il leudo,
il cherico, dir poteva: «Questa è la mia legge; io sto a questa, nè
altra io ne voglio.»
</p>

<p>
Se non che la mente di Carlomagno, sì alta era, e per conseguenza
sì assoluta, da non sapersi tenere dal tentar una tal quale uniformità
nella legislazione, e a questo intendono parecchi de' suoi capitolari,
i cui statuti si applicano a tutti i sudditi dell'impero senza distinzione
d'origine. Ma nello stato di sminuzzamento dei popoli barbari,
superbi com'eran essi delle loro consuetudini, erculea fatica quella
si era d'annodare in un medesimo tessuto, e coordinare tante leggi
diverse e codici particolari; onde se i capitolari mirarono all'uniformità,
a Carlomagno fu forza spesso d'avere anche rispetto ai codici
di questa o quella nazione; di che son prova evidentissima i due
capitolari da lui promulgati per appendice alla legge salica e alla
ripense. Recano essi la data dell'anno terzo del suo regno in titolo
d'imperatore, cioè dell'anno 803, dal palazzo di Francoforte, la residenza
sua tutta germanica, e trattano specialmente della composizione,
fondamento e principio d'espiazione per qualsivoglia delitto.
«Qui hanno principio (così il testo) i capitolari che il signor nostro,
Carlo imperatore, ha ordinato fossero aggiunti alla legge salica,
l'anno di Nostro Signore Gesù Cristo 803, e terzo della
sua esaltazione all'impero. Chi avrà ucciso il sottodiacono pagherà
<span class="pagenum" id="Page_96">[96]</span>
trecento soldi, quattrocento chi un diacono; per un prete se ne pagheranno
seicento, per un vescovo novecento, quattrocento per un
monaco;» e così via discorrendo altre taglie per la composizione. I
quali statuti altrimenti non si dipartono dal principio fondamentale
della legge salica, che stima la vita a prezzo di denaro; ogni delitto
si sconta per componimento, ogni asilo è inviolabile; tale si è la
massima sua, solo che Carlomagno si studia di accordar questo gran
privilegio della legge salica con la polizia generale dell'impero, e
perciò appunto ei non consente la composizione per delitti di troppo
odiosa natura, e dice, continuando: «Se alcuno, per timore di cader
in ischiavitù, uccida il padre, la madre, la zia, lo zio, il patrigno o
qualunque altro de' suoi parenti, da cui sospetti poter essere ridotto
in servitù, muoia, senz'altro, e i figli suoi, con tutta la sua famiglia,
sieno schiavi; s'egli nega il fatto, sia sottomesso al giudizio di Dio
per mezzo del ferro rovente, ecc.»
</p>

<p>
In queste addizioni alla legge salica, Carlomagno entra nello spirito
generale dei codici barbari, li rispetta nelle massime loro generali,
che sono la composizione, l'asilo e la giurisdizione, solo ei fa di
assoggettarle a certe restrizioni di polizia, a certe regole che più non
ne consentano tutti gli abusi. Il medesimo spirito regna nelle giunte
sue alla legge ripense, secondo codice dei Franchi<a class="tag" id="tag90" href="#note90">[90]</a>: «Se un uomo
libero trafigge un altro uomo libero, l'ammenda sia di quindici soldi.
Per un uomo del re, fiscale, ecclesiastico ch'egli sia, e per un
leudo ucciso si paghino cento soldi<a class="tag" id="tag91" href="#note91">[91]</a>. Se un uomo sia impotente a
pagare il suo debito, nè abbia chi stia pagatore per lui, darà sè
stesso in pegno al suo creditore finchè questo sia pagato; o paghi
soldi seicento, o giuri, e con essolui giurino dodici testimoni. Che
se l'attore accettar non voglia il giuramento dei dodici, ed ei combatta
contro il reo con la croce, lo scudo o il bastone ecc.»
</p>

<p>
In tutti codesti articoli addizionali alle due grandi diramazioni
della legislazione franca, Carlomagno rispetta la massima generale
delta composizione, fondamento di tutte le leggi barbare, regolate
sempre sullo stato delle persone e sulle lor condizioni. La composizione
costituisce la gerarchia; se non che l'imperatore vi mesce qualche
disposizione tolta dalle leggi romane e dalle consuetudini germaniche;
<span class="pagenum" id="Page_97">[97]</span>
v'introduce la pena di morte nei casi odiosi, la schiavitù per
l'assassinio domestico, reminiscenza della legge giulia; conserva il
diritto d'asilo, anche sotto il portico della chiesa, in contemplazione
dei diritti canonici, ed ammette il giuramento, il combattimento singolare
e le prove per via degli elementi. Ma non sia vero ch'ei
muti lo spirito delle leggi antiche, chè, quantunque potentissimo,
tanto di forza ei non avrebbe; egli s'inchina alle consuetudini stabilite;
solo si studia di piegarle per metterle in accordo con la legislazione
generale dell'impero suo, non volendo che queste leggi
particolari ne turbino l'armonia. Lo stato delle persone e delle sostanze
poco varia sotto Carlomagno; le dinastie cambiar possono sì,
ma ciò che appartiene alla famiglia ed al suolo si perpetua; dalla
composizione pur sempre risulta lo stato delle persone; l'ammenda più
o men forte addita il grado; l'omicidio non è punito di morte, e il
prezzo della composizione varia secondo l'uomo ucciso, leudo, vescovo,
cherico, monaco, Franco, Gallo o Romano.
</p>

<p>
In quanto alle terre, la feudalità regolare con la sua gerarchia non
è altrimenti assoluta; ma ci son Franchi già che si raccomandano per
gli allodii e benefizi, poi coloni, e servi, e uomini liberi. Le quali
diverse qualità si scoprono nei diplomi e altri documenti contemporanei,
il più proprio dei quali a ben apprendere lo stato delle
persone e delle sostanze a' tempi carolini, si è il <i>Poliptico dell'abbate
Irminone</i>, cioè il libro antico dei censi della badia di San
Germano ai Prati, uno de' più ricchi monasteri di que' tempi medesimi.
San Germano avea molto acquistato e molto avuto in dono
da re, conti e donne pie; avea terre immense, ben coltivate e verdeggianti,
ed i monaci suoi principalmente applicavansi all'irrigazione
dei prati, che giacevano intorno alle torri della badia, d'onde
il nome a lei di <i>pratensis</i>, antico al par della prima schiatta. San
Germano possedeva venticinque grandi tenute, indicata ognuna con
la voce latina <i>breve</i><a class="tag" id="tag92" href="#note92">[92]</a>, raccolte tutte intorno al monastero, o anche
sparse qua e là dal Reno al mare. Se grande era la riputazione della
badia, se l'arca de' suoi martiri risplendea di Voti, il monastero ne
avea gran frutto, e i fedeli lo ricolmavan di doni. Le venticinque
mense della badia erano abitate da coloni, liberi o servi, soggetti a
<span class="pagenum" id="Page_98">[98]</span>
canoni sì miti, ch'essi eran per loro un segno di vassallaggio, anzichè
un pagamento di oneroso livello. Ecco qui appresso alcuni frammenti
del gran libro dei censi della badia, da cui stanno per iscaturire
i tempi antichi, con la famiglia, il suolo, la proprietà, tutto ciò in
somma che costituisce la società intera; e badisi ch'egli è un libro
dell'ottavo o del nono secolo. «Godeboldo, colono di San Germano,
ha due figliuoli, l'un di nome Godelildo, l'altro Amaltrude, tiene
una mensa ingenua, e paga due moggia di vino, tre galline e quindici
uova all'anno. Valate, colono, e la moglie sua Framengilda, con
due figliuoli, hanno anch'essi una mensa ingenua, e pagano similmente
due moggia di vino, tre galline e quindici uova.» Volete saper
ora la condizion dello schiavo? «Eureboldo, servo di San Germano,
che tiene a livello una terra lavoratía, pagar deve un pollastro
e cinque uova per settimana. Siclebolda, serva, che ha cinque bunaria
di terra e un aripenno di vigna dar dee quattro misure di frumento.
Adremaro, ligio di San Germano, che tiene un binario di terra
lavoratía, un aripenno di vigna ed uno e mezzo di prato, pagar ne
deve due misure.»
</p>

<p>
La più curiosa delle indicazioni che porge il libro dei censi di San
Germano si riferisce alla gran tenuta di Palaiseau o Palazzuolo, una
delle più belle possessioni della badia, che, consacrata al patrocinio
di san Martino, aveva un maniero dominicale o feudale, con una gran
masseria e tutte le sue pertinenze. Dividevasi questa tenuta in colti
dell'estensione di duecento ottantasette binari, dove seminar si potevano
mille cinquecento moggia di frumento; ci avean cento ventisette
aripenni (parola d'onde venne il nostro <i>arpent</i>) di vigneto, che dar
poteva ottocento moggia di vino; cento aripenni di prato, da cui
raccoglier potevansi cento cinquanta carra di fieno; bosco abbastanza
per pascere un centinaio di verri; tre mulini da grano, il cui censo
sommar poteva a centocinquantaquattro misure; una chiesa ben fabbricata
e sei albergherie. In quest'ampia colonia moltissimi eran gli
uomini della badia, soggetti ad un dolcissimo reggimento e ad un
vassallaggio de' più benigni, siccome il censo di Palazzuolo dimostra.
Valafredo, colono, con sua moglie Eudimia e due figliuoli, godevan
di due mense ingenue, senz'altro canone che un bue, quattro danai,
due moggia di vino, una pecora col suo agnello, e con l'obbligo di
coltivar l'inverno quattro ternature di terra, di soddisfare alle servitù
rusticali<a class="tag" id="tag94" href="#note94">[94]</a>, di far le vetture e di dar oltracciò all'abbate tre pollastri
e quindici uova.
</p>

<p>
<span class="pagenum" id="Page_99">[99]</span>
</p>

<p>
Grande è l'ordine che regna nell'azienda di tutti quegli poderi abbaziali,
ed il <i>Poliptico d'Irminone</i> offre in fatto di amministrazione
un modello di regolarità e d'esattezza; tutto ivi è notato con minuta
scrupolosità; fatto cenno d'ogni uovo nella partita di dare e avere,
contato ogni pollo. Quest'azienda domestica del monastero ci ricorda
l'amplissimo e minutissimo capitolare di Carlomagno intorno all'amministrazione
delle mense reali, a que' giorni il reddito più netto del
patrimonio regio; nè punto è da maravigliare che i cartolari regi o
abbaziali ne trattino sì specialmente, chè questo era per essi il libro
del tesoro. Nel curioso frammento intitolato: <i>Breve saggio delle cose
fiscali di Carlomagno</i><a class="tag" id="tag95" href="#note95">[95]</a>, trovasi pure un documento che comprova
con qual diligenza venisse registrato tutto ciò che si apparteneva al
regio demanio. I <i>missi dominici</i> avean fra l'altre anche questa soprintendenza
nei viaggi loro amministrativi, e in certa visita ch'ei
fecero nella badia di Stephanswert, sulla Mosa, distesero un minutissimo
ed esattissimo inventario di quanto avean veduto nella chiesa e
nella mensa regia. «Noi abbiam trovato, ivi dicono, un altar d'oro
e d'argento, con reliquario indorato ed ornato di pietre preziose e
di cristallo, una crocetta con lamine d'argento, con altre croci ancora,
alcune corone, alcune palle di cristallo e due calici d'argento.» E
tutte queste cose preziose eran dai messi regi stimate e pesate, affinchè
nulla ne fosse trafugato, e con esse inventariavasi, volume per volume,
la biblioteca<a class="tag" id="tag96" href="#note96">[96]</a>, e così le vesti e i paramenti. Indi i messi regi
passavano ai poderi, e vi numeravano gli agnelli, le pecore, i buoi,
e con diligente e sottile fiscalità facevano il conto dei canoni e livelli.
Che se insorgeva qualche quistione sulla natura e sul diritto
della proprietà, facevansi in tal caso di grandi inquisizioni intorno
all'origine del diritto, e s'interrogavano gli anziani del luogo, e
dopo siffatte inquisizioni i messi regi sentenziavano sui diritti del
fisco e dei particolari, la voce pubblica e la testimonianza dei vecchi
stando per prova dell'usucapione e del possesso.
</p>

<p>
Da questi antichi documenti della storia resulta dunque che i più
de' censi o redditi degli stabili si pagavano in derrate; per moggia
di vino, misure di frumento, polli nelle grandi solennità, uova, pesce
del vivaio, ed oltracciò pochi soldi o danai pagati annualmente dal
colono. In queste grandi tenute ciascuno esercitava la sua professione;
ci eran de' coloni che possedevano un mulino, de' servi fabbri ferrai,
de' carpentieri, degli operai in ogni maniera d'arti meccaniche; tutto
<span class="pagenum" id="Page_100">[100]</span>
facevasi in quelle monastiche colonie, il panno, il bigello, le vestimenta
per tutti, e meglio che tenute e casali, erano città e industri borgate.
Nessuna imposta pagavasi, oltre la decima in derrate, e la servitù era sì
lieve, che non pochi possessori di allodii si davano per pietà o per
interesse al monastero. Validissimo era in fatti il patrocinio della
Chiesa; nè però sosteneva che un cristiano ricomperato dal sangue
di Gesù Cristo rimanesse schiavo, che anzi frequentissime eran le manumissioni
nelle basiliche, appiè degli altari<a class="tag" id="tag97" href="#note97">[97]</a>, e l'abbate era contentissimo
ogni volta che, parato della sua cappa, e col baston pastorale
in mano, pronunziar potea, dopo la messa, quelle parole:
«Isemberto, ovvero Igonaldo, tu se' libero, e da servo, divenuto colono
della badia.»
</p>

<p>
Il maggiore e più stringente obbligo della proprietà sotto il secondo
lignaggio era il servizio militare: chi possedea qualche brano
del territorio era tenuto difenderlo, nè ci era pur un uomo libero, possessore
di benefizi, che accorrer non dovesse sotto le insegne al bando del
caposignore. Il maggior documento che si abbia intorno al servizio militare
a quei tempi, si è un capitolare di Carlomagno, in cui esso è regolato
con inesorabile severità, poichè il militare servizio era la legge
dei benefizi e il fondamento della costituzione dei Franchi. Il qual
capitolare fu da lui dato il settimo anno del regno suo come imperatore,
dal palazzo d'Aquisgrana, nel tempo cioè che finite ancor non
erano le guerre più sanguinose, e che all'impero sovrastava qualche
potente irruzione degli Unni, o altro impeto dei Barbari. Al quale
improvviso e tremendo pericolo ovviar si dovea con gran forza; e
però l'imperatore comanda che: «Chiunque possiede benefizi muova
contro il nemico. Ogni uomo libero che possegga cinque mense, dee
venire alla nostra convocazione, e così chi ne abbia quattro o anche
tre sole<a class="tag" id="tag98" href="#note98">[98]</a>. Di due uomini, possessore ciascuno di due mense, l'uno
dovrà marciare contro il nemico; se due uomini parimenti, l'un sia
possessore di due mense, l'altro di una sola, si uniscano insieme per
aiutarsi scambievolmente, e parta colui che il potrà fare con maggiore
vantaggio. Coloro che non posseggono più d'una mensa s'accompagneranno
a tre a tre, e a sei a sei quelli che la metà d'una mensa,
e uno parta. Gli altri poveri tanto, che l'aver loro non ecceda il valore
di cinque soldi, faran che parta il sesto fra essi, a cui si daranno
cinque soldi. A niuno è lecito abbandonare in guerra il suo
<span class="pagenum" id="Page_101">[101]</span>
signore. Tutti i nostri fidi conti si apparecchin dunque, il meglio
che possano, alla guerra, con loro uomini, carri e donativi, per venire
al nostro placito. I nostri <i>messi</i> stieno con l'occhio aperto sovra
ciascuno dei nostri vassalli, e ad essi comandino, in nostro nome,
di venire al nostro placito coi loro uomini e carri, si che tutti abbiano
a seguirci, senza che alcuno rimanga indietro, e si trovino raccolti
al Reno pel mese d'agosto: così ordinando noi, all'uopo che anche
quei che dimoramo oltre la Senna, eseguir possano i comandi nostri.
Noi vogliamo e ordiniamo ancora che i conti non interrompano i
loro placiti, e non ne accorcino il tempo per darsi alla caccia o ad
altri passatempi. Se ci sia bisogno d'aiuto ai confini della Spagna
o del paese degli Avari, facciasi marciare un Sassone ogni sei, e se
questo avvenga sulle frontiere della Boemia, uno ogni tre; tutti poi
prenderanno le armi a difendere il paese contro gli Slavi Sorabi. È
voler nostro che tutti i conti e vassalli nostri, e possessori dei benefizi,
e gli uomini a cavallo del paese de' Frisoni, convengano al nostro
placito. Quanto ai poverissimi, un solo ogni sette sarà obbligato
di venir bene in armi, come sopra.»
</p>

<p>
Tanto rigore nel militare servigio mostrando il pericolo imminente
di qualche grande invasione, ci pare di dover riferire questo capitolare
al tempo che i Barbari, con fiero sollevamento, minacciaron di
tremenda rappresaglia l'impero. Carlomagno torna qualch'anno appresso
alla milizia, e la viene imponendo e regolando, pur sempre
con la medesima severità, chè da quello viene ogni diritto e
potenza sua. Il servizio militare, imposto si strettamente da Carlomagno,
era l'essenzial condizione del possedere. In una società in fatti,
che abbia la conquista per legge, è d'uopo che quanti partecipano
dei profitti del possedere, sieno presti sempre a difendere la costituzione
del paese. Il secondo degli obblighi imposti a tutti coloro che
possedevano, si era quello della giurisdizione; cioè ad ogni leudo o
libero colono di comparire innanzi al placito del conte ogni volta che
chiamato vi fosse, o come giurato, o come scabino, o come <i>rachimburgo</i>,
o come centurione<a class="tag" id="tag99" href="#note99">[99]</a>. Il placito o l'udienza del conte era la
giurisdizion comune e consueta; i messi regi teneano assise e udienze
passeggere; i conti, tribunali stabili e permanenti. In questi così
fatti placiti sentenziavansi le quistioni tutte intorno ai beni e alle
persone, ciascuna delle parti era giudicata secondo la sua propria
legge, e alcuna volta secondo gli statuti del luogo. La Chiesa sola
<span class="pagenum" id="Page_102">[102]</span>
avea giurisdizione universale e assoluta, procedente dai concilii. Il
placito del conte tenevasi a certi tempi dell'anno, nè alcun dei citati
poteva cansarsi dal comparire; le cause sulle persone e sugli averi
venivano giudicate sulla dichiarazione degli scabini, dei giurati,
dei giudici, dei vicari, dei centurioni, tutti eletti a voce di popolo;
nessuna distinzione a quei tempi ci avea, nessuna classificazione nelle
magistrature che sentenziavano intorno alle sostanze o alle persone;
chè anzi i medesimi magistrati esercitavano promiscuamente gli ufizi
municipali e giudiziari, sotto il nome di buoni uomini, di savi, di
giurati e di scabini.
</p>

<p>
Il popolo attivo, sotto il lignaggio carlingo, è in ogni luogo, ed
il consenso suo è necessario nella promulgazione delle leggi; ma,
come detto è, per questo popolo intender si vuole i leudi, i conti, i
vescovi, i cherici, i Franchi. Il vasto ordinamento de' capitolari, appunto
ha suo compimento nel chiudersi dell'impero di Carlomagno,
il quale, benchè spossato e malaticcio, nè altiero più di quello spirito
che atterriva col solo sguardo, pure dà opera a nuove leggi pe' Franchi;
liberi son questi ultimi e grandi, ed è bisogno di capitolari che
li distinguan dagli altri popoli che ubbidiscono all'imperatore. «Carlo
augusto e serenissimo imperatore<a class="tag" id="tag100" href="#note100">[100]</a>, coronato da Dio, grande e pacifico,
col consiglio e consenso de' vescovi, abbati, conti, duchi e di
tutti i fedeli della Chiesa cristiana, ha stabilito i seguenti capitolari,
risedendo nel suo palazzo, e conformandosi: alla legge salica, romana
e <i>gombeta</i><a class="tag" id="tag101" href="#note101">[101]</a>, affinchè ognuno de' sudditi suoi si conduca secondo
questi ordini segnati di sua mano, e sia sollecito di porli ad esecuzione.»
E seguitando, viene in questo capitolare, imponendo vari doveri ai
vescovi pel buon reggimento delle loro diocesi; e così a quelli che
godono benefizi, e al vicario o centurione, raccomanda d'essere attento
ad incamerare le eredità vacanti, e nota quelle che si devolvono senz'altro,
al fisco, e quell'altre, di cui solo esso ha ragione a una parte;
poi ricorda ai vicari il dovere di tener uomini che dien la caccia ai
lupi, con alcune immunità e rimunerazioni a questi uomini; poi tocca
di varie provisioni della milizia e della guerra; ingiunge alcuni obblighi
ai conti ed altri ai loro vassalli; accenna i doveri dei guardaboschi;
assegna le qualità che aver debbono i coloni delle sue
tenute; ordina di condurre abitanti nelle foreste dove siano residenze
reali, di farvi orti e vigneti, di stirparne il bosco, sì che il podere diventi
sempre migliore<a class="tag" id="tag102" href="#note102">[102]</a>; comanda che si dia lana e lino da lavorare
<span class="pagenum" id="Page_103">[103]</span>
alle donne che servono nelle sue case, e finisce confermando il diritto
di guerra privata, quello che durò più a lungo di tutti fra i posteri,
con le seguenti parole: «Se alcuno de' nostri fedeli combatter voglia
un suo nemico, chiami seco a dargli aiuto un de' pari suoi, e se questi
ricusa o si mostri renitente, gli sia tolto il suo benefizio, per darlo
a chi si sarà serbato fedele.»
</p>

<p>
Quest'ampia legislazione reca la data dell'ultimo anno di Carlomagno,
ed è appunto in mezzo all'ultima infermità sua, al dileguarsi
della vita, ch'ei riprende l'antico vigor suo per promulgare questa
lunga serie di leggi, che regolano i doveri dei Franchi. Al mese di
settembre dell'anno 813, tiene un placito o tribunale di giustizia nella
prediletta sua città d'Aquisgrana, e di consentimento de' suoi fedeli,
vi promulga gli ultimi suoi capitolari. «Sia noto a tutti (così ivi è
detto) che noi pure seguiamo le leggi comuni agli altri Franchi, in
quanto concerne alle cause ecclesiastiche e dei servi di Dio. Chi uccide
un Franco, paghi seicento soldi all'erario regio, e soldi duecento di
risarcimento. Chi uccide un uomo libero, paghi duecento soldi, ed un
terzo di soprappiù al re. Chi ucciderà un lido<a class="tag" id="tag103" href="#note103">[103]</a>, darà cento soldi ed
un terzo di soprappiù al re<a class="tag" id="tag104" href="#note104">[104]</a>. Chi ucciderà uno schiavo, darà soldi
cinquanta ed un terzo di soprappiù al re. Chi ucciderà un conte nel
suo contado, o un messo regio nell'esercizio della sua legazione, pagherà
un'ammenda triplice in correlazione con la condizion dell'ucciso.
Chi ucciderà un vagabondo, pagherà al re soldi cinquanta. Se
alcuno sostenga che un uomo libero è suo servo, quest'ultimo giuri,
insiem con dodici suoi prossimani, sulle reliquie dei santi, ch'egli è
libero, o altrimenti si assogetti alla servitù. Chi vuole emancipare un
servo con la manumissione, il conduca alla chiesa, ed ivi gli conceda
la libertà. Chi fu fatto libero con una scritta o in altro modo, ripari
nei poderi del re, nè sia più servo di chi l'ha affrancato. L'uomo emancipato
per una scritta è libero come qualunque altro Franco, e s'egli abbia
bisogno di protezione, la dimandi a tutt'altro signore, che a quello
da cui ebbe la libertà. Chiunque assale un Franco, senza ch'egli abbia
fatto fallo, pagherà dodici soldi e tre all'erario regio. Chi avrà preso un
Franco pe' capegli, pagherà dodici soldi e quattro all'erario regio;
<span class="pagenum" id="Page_104">[104]</span>
(i capelli biondi e ondeggianti sugli omeri al Franco eran l'insegna della
libertà). Chi gli avrà fatto perder sangue senza colpa sua, darà dodici
soldi e quattro all'erario. Chi manometta il patrimonio d'un Franco,
pagherà sei soldi, e quattro all'erario. Ad un uom libero si daranno a
risarcimento soldi otto e quattro all'erario; ad un lido, quattro
soldi e altrettanti all'erario; ad un servo due soldi e quattro all'erario.»
Poi viene a stabilire le diverse ammende o multe pe' rubamenti
e altre per disobbedienza a certi ordini superiori, e termina col
seguente statuto: «Se un Franco, ha due figliuoli maschi, e li lasci
eredi delle sue foreste, delle sue terre, de' suoi schiavi e delle sue
greggie, le figlie pure sieno eredi della madre.» Tale si è la regola
della legge salica: la parte ha da essere uguale tra fratello e sorella;
la figlia è chiamata a succeder nel feudo; tutti i figli d'un medesimo
padre hanno egual diritto all'eredità sua, fosse pure d'una corona.
</p>

<p>
Quest'ultimo capitolare, quasi unicamente destinato alla legislazione
dei Franchi, sembra opera d'un'assemblea, in cui i conti e i
vescovi di questa nazione abbiano avuto maggior parte che altri. Carlomagno
siede nel suo palazzo d'Aquisgrana, una delle città d'Austrasia,
primo nido dei Carolingi: i Bavari e i Sassoni, domati dalla
conquista, son due famiglie germaniche che a Carlomagno oramai appartengono
per diritto d'alta signoria; ond'è che affievolito, l'imperatore,
vuol farsi appoggio dei Franchi, de' suoi più valenti guerrieri,
de' suoi leudi più fidi, quindi è largo con essi di concessioni;
l'intento suo è di perpetuare la corona nella propria famiglia, d'assieparla
di conti e di vescovi franchi, e pensa quindi ad ampliar la legge
salica e la ripense, e a porvi alquanto più d'ordine e d'unità. Tale si
è tutta la cura degli ultimi anni suoi. Ora si vuol ripigliar questo
scorcio dell'imperial sua vita, e veder quale fu il suo lignaggio, e
che fine avessero le sue testamentarie predisposizioni in quell'impero
da lui con tante cure e fatiche fondato.
</p>

<div class="chapter">
<p>
<span class="pagenum" id="Page_105">[105]</span>
</p>

<h2 id="cap9">CAPITOLO IX.
<span class="smaller">FAMIGLIA DI CARLOMAGNO E GLI ULTIMI TRE ANNI DELLA SUA VITA.</span></h2>
</div>

<div class="blockquote">
<p>
Mogli di Carlomagno. — Imeltruda. — Desiderata o Ermengarda. — Ildegarda. — Fastrada. — Luitgarda. — Figli. — Pipino
soprannominato il <i>Gobbo</i>. — Congiura
di lui contro il padre. — Carlo. — Pipino re d'Italia. — Lodovico re
d'Aquitania. — Figlie. — Altre figliuole. — Emma e la leggenda di Eginardo. — Ultimi
anni di Carlomagno. — Sua stanza in Aquisgrana. — Accordo con gli
Schiavoni e i Danesi. — Testamento di Carlomagno. — Spartizion dell'impero. — Suoi
patimenti. — Sua morte. — Considerasi il modo suo di governo. — Forza
e debolezza dell'impero.
</p>
</div>

<p class="yrs">
768 — 814.
</p>

<p>
I cronisti religiosi, custodi della castità del tetto domestico, acconciaron
la vita di Carlomagno in modo da schierare per ordine di
tempi le mogli che l'imperatore si tenne in casa dorante il lungo
suo regno. Eglino non si attentaron di dire che questo principe di
vigorosa natura e d'ardenti e robuste passioni, ebbe sei o sette mogli
ad un tempo, alla maniera degli Austrasii, venuti dalle rive del Reno
e dell'Elba; ma la storia, solenne e veridica, non ammette punto siffatte
reticenze e distinzioni: no, Carlomagno non ebbe rispetto mai all'unità
del matrimonio. La prima sposa sua, dai Benedettini vituperata col
nome di concubina, chiamavasi Imeltruda o Imiltrude, d'ignota origine,
che abitò i palazzi d'Aquisgrana e di Magonza, seguì Carlomagno
nella prima sua spedizione, e gli porse un figlio di nome Pipino e di
soprannome il <i>Gobbo</i>. Ella viveva tuttavia quando Carlomagno sposò
Desiderata o Ermengarda, figlia di Desiderio re dei Longobardi, la
quale ei non tenne seco che un anno appena. Eginardo stesso non
sa spiegar questo procedere del suo signore. Perchè ripudiare Ermengarda?
Il monaco di San Gallo ne adduce a motivo: «ch'essa era
incapace a procreare figliuoli.» Anche Adalardo, pronipote di Pipino
ed un dei leudi della corte, insorge contro questo divorzio in certa
sua lettera di singolar caldezza, nè sa comprendere qual cagione
<span class="pagenum" id="Page_106">[106]</span>
abbia potuto far cacciare una sposa sì bella e pudica. «Ildegarda, la
terza moglie, usciva d'una illustre casa di Svevia, e moltissime sono
le pie fondazioni che si riconoscono da questa nobile Alemanna, la
quale, vissuta undici anni sposa castissima e in dolce unione col suo
potente signore<a class="tag" id="tag106" href="#note106">[106]</a>, morì, e Paolo diacono, a quei giorni vescovo di
Metz, le scrisse l'epitafio.» Carlomagno condusse indi in moglie Fastrada,
figliuola del conte Rodolfo, Franco di nazione, e fu colei che
ebbe maggior impero d'ogni altra sull'animo del consorte; per lei
furon composte le litanie nelle quali pregasi per l'imperatore e i
<i>sacratissimi</i> suoi figli, Carlo, Pipino e Lodovico<a class="tag" id="tag107" href="#note107">[107]</a>. Di questo modo
l'imperatore ebbe una moglie lombarda, una germanica ed una franca,
quasi a conformarsi e corrispondere alle tre maggiori nazioni da
lui governate. Finalmente, al fianco suo, nei palazzi d'Aquisgrana, di
Liegi e di Francoforte, regnar fece Luitgarda, la quale morì poi nel
monastero di San Martino di Tours<a class="tag" id="tag108" href="#note108">[108]</a>. Le quali spose vissero simultaneamente
in nodo coniugale con Carlomagno, nè dice giusto chi le
fa l'una all'altra succedere, chè l'imperatore, a par de' suoi conti e
leudi, prendeva e lasciava una povera donna, come la sua pelle di
lontra o il suo manto di porpora delle corti plenarie.
</p>

<p>
Dall'union sua con Imeltruda Carlomagno ebbe, com'è detto, Pipino
il Gobbo, suo primo nato, che da fanciullo era bellissimo di
volto, e avea bionda la capigliatura, e nobile e gentil guardo che
bene additava l'origine sua, ma era mal fatto della persona e tutto
rattratto. Intrepido com'era costui di natura e operosissimo, si diede
ad audacissime imprese, e paventando di non avere la parte sua della
paterna eredità, tramò una congiura contro il padre. Ritornando
questi dalle sue guerre di Pannonia, era venuto per passar l'inverno
in Baviera, quando seppe di questa cospirazione del figlio con alcuni
grandi della sua corte, per usurpargli la corona e partecipar del retaggio;
e avendo bisogno di far rispettare l'ancor contrastata podestà
sua, sì da non poter lasciare impunito un tanto attentato.
Pipino fu raso in una corte plenaria e costretto ad abbracciare lo
stato monastico nel convento di Prumia, intantochè i suoi complici,
condannati all'esilio, aveano abbacinati gli occhi nella forma
che usavasi alla corte di Costantinopoli, poichè le costumanze di Bisanzio
già si diffondevano per le corti d'Occidente, e ci aveano rivoluzioni
di palazzo e crudeltà di eunuchi, nè il cavar gli occhi ad un
leudo era punto negli usi dei Franchi.
</p>

<p>
Il gran lignaggio di Carlomagno non si attenne quindi più che a
<span class="pagenum" id="Page_107">[107]</span>
tre figli, i quali, tutti e tre da lui fatti compagni nell'opera sua, lo
assecondarono nello svolgimento dei politici suoi pensamenti. Il maggiore
fu quel Carlo o Carlotto di cui parlano le croniche e i romanzi
cavallereschi, degno e forte appoggio di Carlomagno, benchè i baroni
si studiassero di renderlo spregevole e odioso appunto perchè
egli era il figliuolo ben amato del loro signore. Ebbe corta ma operosissima
vita, e alcuni documenti il fanno figliuolo d'Ildegarda, mentre
altri dicono che ei fu bastardo e parto di concubina. Egli era nato
nell'anno 772, nè era giunto ancora all'anno suo dodicesimo, che già
seguiva il padre nella guerra contro i Sassoni; il che era per quei
giovani Franchi un dovere; dopo la prima educazione, la guerra, nè
ci avea scusa d'età. Or questo giovinetto seppe farsi glorioso di
buon'ora, poichè posto a capitano d'una schiera d'Austrasii, ch'ei
guidava in persona, ruppe i Sassoni in battaglia, dopo di che egli
sparisce per cinque anni dai campi militari, nè le croniche altro più
parlan di lui, se non colà dove accennano che fu da suo padre mandato
a reggere i popoli del Maine. A qual ragione gli fu confidato
questo governo? Doveva egli re essere o duca? E in quei tempi di
confusione che le dignità non aveano ancora lor grado distinto, duca
o re non significava egualmente conduttore d'eserciti? «Spesso, dicono
i Benedettini, le provincie e i ducati dipendenti dalla corona
pigliano il nome di regni, e <i>regno</i> è usato altresì a significare un
semplice ducato.» La podestà del duca era di que' giorni amplissima.
«Noi ti confidiamo questo ducato affinchè tu mantenga la disciplina
nel soldati e la sicurtà sulle frontiere.» Laonde, poco importa sapere
se il figliuol beniamino di Carlomagno fu re o duca; basti ch'ei governò
le provincie del miluogo, l'antica Neustria, siccome evidentemente
si pare.
</p>

<p>
Poi ritorna in campo il giovine Carlo, al fianco sempre del padre
nelle guerre contro gli Unni, in Baviera, in Sassonia, con questo accomunando
i riposi delle corti plenarie e le fatiche del campo, sempre
il più caro de' figliuoli suoi, e accompagnalo a Roma quand'ei va
ad assumervi la corona imperiale; ivi dal pontefice è consacrato re, a
quel modo che il padre suo è consacrato imperatore; e d'indi in poi
il giovine piglia quel titolo, e gli scrivono: «All'illustrissimo, onorevolissimo
e nobilissimo Carlo il giovane.» Alcuino, in una delle
sue epistole, gli dice: «Ho udito che il papa, di consentimento di
Carlomagno, vi ha confidato il titolo di re, ponendovi in fronte la
corona, insegna di questa dignità, e io mi congratulo assai dell'onore
che vi procaccia siffatto titolo non solo, ma e della podestà che
l'accompagna.» Teodolfo, vescovo d'Orleans, anch'ei gl'indirizza
versi di lode: in tutte le grandi spedizioni è parola del giovine Carlo:
<span class="pagenum" id="Page_108">[108]</span>
egli è deputato a venire incontro a papa Leone<a class="tag" id="tag109" href="#note109">[109]</a>; e Alcuino, il
gran consigliere della famiglia carolina, di nuovo gli scrive: «Abbiate
per fedeli e leudi vostri uomini saggi, accorti, pii, timorati di Dio,
che si lascin governare dalla giustizia e dalla verità, non dalla cupidigia...
Nè lasciate che la dignità vostra sia macchiata dalle inique
azioni dei malvagi, che abusar vorrebbero del vostro nome.» I quali
consigli danno necessariamente a supporre che al giovin Carlo fosse
effettivamente commesso il governo d'uno Stato, e che il nome di re
in lui non fosse altrimenti un semplice titolo d'onore. Carlotto muove
da ultimo contro gli Slavi, e capitanando, sotto il supremo comando
dell'imperatore, gli Austrasii, fa rizzar castelli e fortezze sull'Elba, nè
mai depone l'armi se non alla morte sua che avvien tre anni prima
di quella del padre.
</p>

<p>
Tale si fu la vita di Carlo, il primogenito dei figliuoli di Carlomagno,
almeno per quanto ritrar si può dai diplomi e dalle croniche. Già
dissi più sopra che le canzoni eroiche gli diedero altro destino. Innanzi
tratto, secondo esse, Carlo, come parto ch'egli è della nobile
Ildegarda, non è altrimenti figlio legittimo di Carlomagno, ma bastardo;
il quale troppo soggetto è, troppo ubbidiente, da far che i trovieri,
rappresentanti come sono del genio riottoso e contumace dei grandi
vassalli di Francia, contro di non lui si sollevino; e però alcuni
di loro lo fanno un dappoco, altri un traditore e un ribaldo, a cui il
padre perdona ogni sorta di capricci e di gofferie. A udir costoro,
egli oltraggia i più prodi fra i paladini, egli è in dispregio appo
tutti nelle corti plenarie, egli è come un altro Ganalone di Maganza
infido al pari di lui, se non che meno scaltro, e per giunta un accattabrighe,
a segno che egli punge Rinaldo di Montalbano, chiamandolo
figlio di putta, onde questi gli fracassa il cranio con un colpo
di scacchiere.
</p>

<p>
Pipino, il secondogenito dei figliuoli dell'imperatore, nasceva cinque
anni dopo Carlo, e al dir della cronica, da una madre medesima,
Ildegarda, e la vita sua fu operosa al par di quella del fratello. Tutti
i figli del grande imperatore avean titolo di nobilissimo, e il meritavano
per le gloriose opere loro. Pipino incomincia la vita sua militare
più giovinetto ancora di Carlo, e già re d'Italia a quattr'anni
d'età, ei muove agli undici contro gli Avari, accompagnato dal conte
Berlinghieri o Berengario, datogli a guida dal padre suo; d'onde si
vede come questi giovani di razza germanica esser dovean forti per
tempo. Tre anni dopo Pipino trovasi nel ducato di Benevento, e
di colà il padre suo gli commette le spedizioni in Pannonia, sulla
<span class="pagenum" id="Page_109">[109]</span>
Drava e sul Danubio, fortunatissimo in tutte; e già vedemmo dalle
croniche celebrato il ricco bottino da lui preso agli Unni e recato
alla corte plenaria di Aquisgrana. Giunto all'età di ventun anno, il
vediam governare il regno d'Italia; se non che il padre, poco di lui
soddisfatto, e temendo per avventura di non lasciare ai figli suoi troppo
libero il freno, gli dà una guida in Adalardo, abbate di Corbeia; e
l'animoso principe, degno di sì gran genitore, si travaglia in continue
guerre di terra e di mare; caccia in persona i Saracini dall'isola di
Corsica, e batte i Veneziani per modo che quei mercatanti repubblicani
sono costretti riparare in Rialto, l'isola ridente e incantata cui
l'Adriatico bagna co' flutti suoi, finchè la morte viene a rapirlo in
età di soli trentaquattr'anni.
</p>

<p>
Altro figliuolo adunque non rimane a Carlomagno, che Lodovico
il re d'Aquitania, il principe meridionale, la cui vita militare comincia
al vestir la toga virile. Infatti noi vediamo quest'ultimo de' suoi
figli far solennemente nell'anno 791, tredicesimo dell'età sua, il primo
suo militar tirocinio nella guerra al Danubio sotto il comando del re
suo padre, poi volar di colà in Aquitania, farvi leva d'un esercito, e
condurlo in Italia ad aiuto di suo fratello Pipino. Ecco dunque tre
figli che tutti e tre, fanciulli ancora, si cacciano in mezzo alle battaglie,
siccome richiede il dover loro, chè a voler comandare ai Franchi
è d'uopo sprezzare ogni sorta di pericoli. Ben vede Carlomagno che
eglino esser deggiono i suoi luogotenenti naturali, i partecipi del
pensier suo, ma pur li fa sopravvedere, ed ombroso dell'indipendenza
loro, gli affida a tutori, li fa seguir passo per passo dai conti franchi,
gl'indirizza con lettere continue, nè li lascia far cosa di rilievo
senza consiglio o comando suo. In certi casi anche disapprova il
fatto da loro, e ad essi scrive in termini duri e imperativi. Lodovico,
esempigrazia, ha nominato un conte che non gli garba, ed ei lo
cassa. Pipino non si conduce a senno suo, e gli pone addosso un
tutore; un'altra volta, scontento del modo in cui Lodovico amministra
le finanze del regno d'Aquitania, vi manda suoi commessarii
a ricoverare i beni del fisco. Un diploma del 795 ci porge un altro
esempio dell'autorità che Carlomagno esercitava negli Stati de' suoi
figliuoli; da quello apparendo che un Franco, a cui Lodovico re d'Aquitania
avea donato certa terra da coltivare nel proprio reame, fu
obbligato di ottener la confermazione del dono da Carlomagno stesso,
che gliela concesse ad istanza del re suo figliuolo. Ed in ogni cosa
si vede questa soprantendenza dell'imperatore sul governo de' suoi,
chè tutte le menti supreme son così fatte, concetto ch'esse abbiano
qualche gran disegno, raro accolgono i consigli, nè mai le opposizioni
degli altri, e se taluno esce dal cerchio delle idee da loro
<span class="pagenum" id="Page_110">[110]</span>
segnato, lo sterminano; se alcuna volontà si attraversa alla loro, la
scrollano. Ogni grande intelletto altro non vuol che strumenti, nè sostiene
uguali e molto men superiori.
</p>

<p>
Le figlie dell'imperatore furono in maggior numero che i figli maschi.
Abitavan elle ne' suoi palazzi, sotto gli occhi suoi, e sempre ei
si mostrò tenerissimo verso di queste fanciulle, alle quali le croniche
danno i seguenti nomi: Rotrude, che fu per pochi dì fidanzata all'imperatore
Costantino Porfirogenito, e poi maritata a Roricone, conte
del Maine; Berta<a class="tag" id="tag110" href="#note110">[110]</a>, la seconda, che fu sposa ad Angilberto; dopo di
queste si trovano nelle carte i nomi di Teodala e d'Eltruda, figlie pur
esse di Carlomagno, e abbadessa l'una d'Argenteuil, l'altra di Marmoutier<a class="tag" id="tag111" href="#note111">[111]</a>.
Ma la più famosa tra queste figliuole, colei che lasciò lunghe
tracce nelle memorie dei leggendari, si fu Imma o Emma, che
dalla tradizione si dà per amante e consorte a Eginardo, lo storico, il
cancelliere di Carlomagno, che diligentissimo raccolse ogni minimo
fatto del suo signore. Il racconto di questa patetica leggenda trovasi
appunto nella cronica del monastero di Lauresheim, pia fondazione
di Eginardo, posta nella diocesi di Vormazia, in mezzo alle dilettose
e amene montagne d'Eidelberga, dove religiosamente serbavasi quanto
render potea cara al popolo la memoria del suo fondatore.
</p>

<p>
Ecco ora la tenera storia della leggenda di Emma<a class="tag" id="tag112" href="#note112">[112]</a> e d'Eginardo,
tal quale dalla cronica è riferita: «Eginardo, arcicappellano e segretario
di Carlo imperatore, siccome colui che onoratissimamente esercitava
l'ufizio suo in corte, era da tutti ben voluto, ma sopra tutto
dalla figliuola dell'imperatore medesimo, di nome Emma, e già fidanzata
al re dei Greci, che lo amava di ardentissimo amore; il quale
in brevissimo tempo era venuto in amendue a dismisura crescendo, ma
temendo l'ira del re, non s'attentavano di pur mirarsi in viso. Se non
che Amore, sagacissimo, di tutto trionfa; e quell'orrevolissimo uomo,
acceso di tanto fuoco senza ristoro, non osando indirizzarsi per messaggeri
alla donzella, fattosi animo, tutt'a un tratto recossi, nel bel
mezzo della notte, nascostamente alle sue stanze, dove picchiato pian
piano, e come avesse ordine di parlarle da parte del re, ottenne licenza
di entrare. Trovatosi indi solo con lei, seppe tanto piacerle coi
segreti suoi ragionari, che dopo vari vicendevoli abbracciamenti, gli
<span class="pagenum" id="Page_111">[111]</span>
fu dato cogliere il tanto desiderato frutto dell'amor suo<a class="tag" id="tag113" href="#note113">[113]</a>. Ma ecco
che volendo, all'appressar del giorno, tornarsene fra le ultime ombre
della notte, s'avvede esser d'improvviso caduto un gran nevazio,
onde non s'attenta d'uscire per tema che l'orme del piede
non palesino il suo segreto. Amendue dunque si rimangon chiusi,
tutti angosciati pensando a quanto avean fatto; quando nel consigliarsi
tra il turbamento loro, intorno a ciò che far doveano, la vezzosa
donzella, fatta coraggiosa dall'amore, pose innanzi un suo partito, e
disse: che curvandosi ella il terrebbe in ispalla, il porterebbe innanzi
giorno fin presso alla sua dimora, e ritornerebbe poi, ricalcando diligentissimamente
le stesse orme; alle proprie stanze. Ora avvenne,
per voler divino, siccome pare, che l'imperatore, avendo passato in
veglia quella notte, levatosi prima del giorno, si ponesse a guardar
dalle finestre del suo palazzo, e vedesse la figlia sua camminar lentamente
e con passo malfermo sotto il suo carico, e poi depostolo,
ripigliar frettolosa l'orme sue. Ma dopo di averli amendue tenuti
d'occhio per un pezzo, côlto in uno d'ammirazione e di dolore,
e stimando che ciò non fosse accaduto senza disposizione del cielo,
raffrenossi, e tacque intorno a quanto aveva veduto. Eginardo
intanto, straziato dal suo fallo, e ben sapendo che in un modo o nell'altro
la cosa verrebbe all'orecchio del re suo signore, prese, dopo
molto dubitare, un partito, ed andò all'imperatore, pregandolo in ginocchio,
di affidargli una legazione, sotto pretesto che i grandi
e moltiplici servigi suoi non erano stati ancora convenevolmente ricompensati<a class="tag" id="tag114" href="#note114">[114]</a>.
Alle quali parole il re, senza dare indizio di saper quanto
sapeva, si tacque alcun poco; poi assicurando Eginardo che avrebbe
dato in breve risposta alla sua dimanda, gli assegnò un giorno per venire
a riceverla. Dopo di che convocò tosto i suoi consiglieri, i baroni
del regno e gli altri della sua corte, e ragunato che fu questo splendido
consesso, cominciò dicendo che la maestà imperiale era stata sfacciatamente
oltraggiata dall'amor di sua figlia pel proprio suo segretario,
onde era grandemente offeso e turbato. Gli astanti a questo
dire rimasero stupefatti, e alcuni di loro, mostrando di pur dubitarne,
tanto la cosa era temeraria ed inaudita, il re la fece loro
toccar con mano, raccontando quel che veduto aveva con gli occhi
suoi propri, e si fece a dimandar loro consiglio in proposito. Diverse
furon quindi le sentenze contro l'audace autore del fatto; chi voleva
ch'ei fosse sottoposto a un castigo senza esempio; chi esiliato,
e chi punito con altre pene, parlando ciascuno a seconda della passione
<span class="pagenum" id="Page_112">[112]</span>
che il movea. Certi altri tuttavia, tanto clementi più quanto più
savi, dopo essersi stretti a consiglio tra loro, supplicarono istantemente
il re d'esaminare da sè questa faccenda, e giudicar secondo
la prudenza che avea ricevuto da Dio.
</p>

<p>
«Visto ch'ebbe il re l'amore che ognun gli portava, e scelto fra
i vari pareri quello a cui voleva attenersi, fecesi a parlar loro di questo
modo: — Voi sapete gli uomini andar soggetti a vari casi,
e accader cose spesso che cominciano male e finiscono in bene. Non ci
disperiamo adunque, ma in questo fatto che per la novità e gravità
sua ha sorpassato la prudenza nostra, cerchiamo anzi piamente e rispettiamo
i fini della Providenza che mai non s'inganna, e sa convertire
il male in bene. Io non assoggetterò dunque per questa condannabile
azione il mio segretario ad un castigo, il quale non farebbe
se non accrescere il disonore di mia figlia anzichè cancellarlo; meglio
stimando e più dicevole alla dignità del nostro impero il perdonare
alla gioventù loro, e congiungerli in legittimo matrimonio, dando
così all'impudica colpa loro una veste d'onestà. — Alle quali parole
del re tutti assai si rallegrarono, altamente lodando la magnanimità
e la clemenza sua. Fu quindi introdotto Eginardo, e il re, salutandolo,
gli disse con piglio benigno: — Voi ci avete mosso lagnanza
perchè la regia nostra munificenza non abbia per anco degnamente
rimunerato i vostri servigi: ma, per dir vero, ne dovete dar colpa alla
negligenza vostra, perchè quantunque avvolto in tante brighe, delle
quali io solo porto il peso, se avessi saputa cosa che vi piacesse,
avrei conceduto con essa il premio dovuto al vostro servire. Ma per
non trattenervi più in parole, farò sul fatto cessare ogni vostra lagnanza
con un magnifico dono, e volendo avervi sempre fedele a
me, come per lo passato, vi concedo in isposa la figlia mia<a class="tag" id="tag115" href="#note115">[115]</a>, la vostra
portatrice, colei che, succignendo le vesti, si mostrò sì mansueta
a portarvi. — Poi tosto, per comando del re, fu fatta entrare in mezzo
a numeroso corteo la figlia sua, coperto il volto di bel rossore, e il
padre mise la sua mano in quella di Eginardo con una ricca dote in
terre, oro ed argento a dovizia, e altre robe preziose. Morto poi il
padre, anche Lodovico, piissimo imperatore, fece dono a Eginardo
della signoria di Michlenstad, e dell'altra di Mulenheim, che ora si
chiama Seligenstad<a class="tag" id="tag116" href="#note116">[116]</a>.»
</p>

<p>
<span class="pagenum" id="Page_113">[113]</span>
</p>

<p>
La storia d'Emma e d'Eginardo è fors'ella pure una di quelle
cotali leggende cavalleresche, di quelle tradizioni dei paesi in riva
al Reno, che sì piacevolmente dilettano l'imaginazione del viaggiatore
mentre scorre la Turingia e la Svevia, framezzo alle ruine di quegli
alpestri castelli, o lunghesso le acque del fiume che attraversano
le antiche città di Strasburgo, Magonza e Colonia? I critici di maggior
senno, combattono l'autenticità di questa leggenda; prima di
tutti, essi dicono, non trovarsi punto questo nome d'Imma o d'Emma
nella lunga lista delle figlie di Carlomagno, tutte nominate nei
diplomi e nelle croniche; ma e queste croniche stesse non dicon pure
che: «L'imperatore ebbe ancora molti figliuoli naturali ch'esse non
nominano?» Poi gli stessi critici aggiungono, che Eginardo medesimo
non fa pur parola ne' suoi annali della tenera avventura sua; ma
quand'egli scrisse gli annali, era uomo di tutta santità e la memoria
dell'amor suo per una donna conturbava l'anima dell'uomo divenuto
austero e religioso, del fondatore d'una badia<a class="tag" id="tag117" href="#note117">[117]</a>. Del resto i palazzi di
Carlomagno erano popolati de' figli suoi, e il superbo imperatore mitissimo
era con essi, e quegli occhi suoi, sì spesso sfolgoranti di
sdegno e di furore, tosto si rabbonacciavano alla vista loro, e sappiamo
che le figlie sue, libere troppo e scostumate, gli empievan la
reggia di scandali, tanto che dopo la morte di lui, il medesimo Lodovico,
suo figlio, non può fare di non dolersi del vivere licenzioso delle
proprie sorelle; altro punto questo di rassomiglianza tra Carlomagno
ed Augusto, e con l'antica famiglia dei Cesari di Roma. La tenerezza
dell'imperatore germanico per le sue figlie passò il segno, e le croniche
toccano di triste e incestuose loro passioni, che travagliaron la vita
del comune padre e signore.
</p>

<p>
L'imperatore, attempatosi, elesse per sua stabil dimora il palazzo
d'Aquisgrana, laddove quand'egli era giovine, e sentiva bollirsi il
sangue nelle vene, non avea residenza ferma, e mostravasi in ogni
luogo, sul Reno, sul Meno, in Baviera, in Ischiavonia, o ben anche
sull'Ebro; indole impaziente in un corpo vigoroso ed attivo egli godea
d'abitare i monti e le rive dei fiumi; ma di mano in mano ch'egli
s'inoltra negli anni quella vigoría e quell'attività lo abbandonano, e
allora il luogo del suo soggiorno è Aquisgrana; chè assalito com'è
da frequenti spasmi reumatici, contratti nei tempi delle sue regie
cacce framezzo ai boschi, e logorato dagli esercizi d'ogni sorta cui
si diede senza riguardo in tempo di sua gioventù, or ch'egli è vecchio
ne patisce, e ha bisogno di bagni caldi e dell'acque minerali
che scaturiscono ad Aquisgrana, dove fatta costrurre un'ampia vasca
<span class="pagenum" id="Page_114">[114]</span>
di marmo, si tuffava tutto in quell'onda gorgogliante, per fortificare
le debili sue membra, e nuotando in quei bagni come un figlio del
Reno e dell'Elba, vi rimanea gl'interi giorni a tentar di rinvigorire
il corpo già fiacco e indolenzito, accorgendosi oramai che la vecchiaia
lo stringe, e ch'egli non è più il medesimo uomo.
</p>

<p>
Poi, ordinato ch'egli ha il suo vasto impero, Carlomagno attende
più specialmente ad apparecchiarsi il cammin della morte, ai doveri
suoi religiosi; moltiplica le carte di donazione ai monasteri e alle
chiese; edifica, innalza, costruisce, e tutto intento a cercar modi con che
perpetuare l'opera sua, trovasi in procinto già di lasciare un immenso
retaggio. Ma l'impero potrà egli durare ancora? Molti pericoli tuttavia
gli sovrastanno; i popoli del Nord, per poco rintuzzati, non
sono altrimenti sottomessi; gli Scandinavi serbano pur sempre la
loro fierezza e il desiderio di vendicarsi; i Sassoni fremono sotto il
giogo, onde, in cospetto della tomba, una viva inquietudine s'impadronisce
di Carlomagno, che ha misurato il pericolo e avuto bisogno
di ferrea mano ad arrestare il sollevamento dei Barbari contro il
grande impero da lui fondato. Ivi è l'immensa, l'inevitabil causa di
sua dissoluzione; ei ben se 'l vede, e vuole impedirla, onde s'accinge a
nuove guerre, e disciplina i Sassoni, e promulga capitolari; i Danesi
minacciano le sue frontiere, e l'imperatore, che non si sente più
forza per combattere, vuole che i suoi conti e leudi trattin d'accordo
con loro; vuole e desidera una pace, una tregua, una determinazion
di confini: la Baviera, la Sassonia, la Frisia fanno parte dell'impero
suo, e i Danesi rimangono nella penisola della Giutlandia; vorrebbe
ivi rattenerli, ma il potrà egli?
</p>

<p>
No; la vasta centrificazione da lui fondata dee cessare con lui; egli
ha rispinto le nazioni scandinave fin entro al Baltico, rincacciati
gli Unni fino al di là del Danubio, ma quei popoli bellicosi si vendicheranno
sui figli suoi. Un trattato con gli Schiavoni è l'ultimo
atto diplomatico della sua vita, tutto vien fatto oramai da' suoi messi,
chè giunto è il momento in cui il pensier della morte occupa il grande
imperatore più che le vane cose del mondo, e sceglie il luogo dell'eterna
sua dimora, la sua casa funerale, sotto la cupola della cappella
da lui edificata in Aquisgrana, cui tanto gli piacque ornar dei
marmi ravignani, e d'arche d'oro, e di pietre preziose. Il suo monumento,
costrutto di larghe pietre, sarà di otto piedi, ed ivi, coricato
ed avvolto nelle imperiali sue vesti, fermo e con le mani giunte
in atto d'orazione, aspetterà la grande sveglia del giudizio finale.
Alcun tempo prima della sua morte ei detta il suo testamento, poi lo
ritocca e rivede, chè quando s'è a stento costruita qualche grand'opera,
si vuol pur tramandarla per ultima disposizione, con quelle
condizioni che a noi sopravviver la facciano.
</p>

<p>
<span class="pagenum" id="Page_115">[115]</span>
</p>

<p>
Strana cosa! Quell'imperatore, che ha consumato la vita a costituir
l'unità, si lascia prendere in morte dal pensiero di romperla in pezzi!
Le consuetudini delle merovingiche spartigioni durano tuttavia, e il
concetto della centrificazione dileguasi e sparisce dalla mente di Carlomagno,
poichè il suo testamento altro in fine non è che un ampio
ripartimento, non solo degli Stati della monarchia, ma sì ancora delle
masserizie e ricchezze sue, ch'ei va distribuendo fra i poveri e le
chiese. Anche quest'ultimo atto della sua vita ci fu trasmesso da
Eginardo, cancelliere di lui. «Tre anni prima della sua morte (così
quest'ultimo) egli dispose la divisione de' suoi tesori, del suo argento,
della sua guardaroba e d'ogni altra sua suppellettile in presenza
dei famigliari e ministri suoi, e questo volle affinchè dopo la morte
sua la spartigion di tutte le robe da lui fatta e da essi approvata
fosse appieno eseguita. Poi consegnò le ultime sue volontà intorno
alle cose che di questo modo intendea fossero distribuite, in uno scritto
sommario, del quale ecco lo spirito e il testo letterale: — In nome
di Dio onnipotente, Padre, Figliuolo e Spirito Santo. Qui principia
la descrizione e distribuzione ordinata dal gloriosissimo e piissimo
signore, Carlo imperatore augusto, dei tesori e dell'argento trovati in
questo medesimo giorno nelle sue stanze l'anno ottocento undecimo
dell'incarnazione di Nostro Signore Gesù Cristo, quarantesimoterzo
del regno di questo principe sulla Francia, trentesimosesto del suo
regno sull'Italia, e undecimo dell'impero, indizione quarta. Seguono
esse qui sotto, quali, dopo maturo consiglio, egli le deliberò
e fece con approvazione del Signore. E prima di tutto e principalmente
ei volle provedere, affinchè la distribuzione delle elemosine, che
i Cristiani usan di fare solennemente di parte dei loro beni, sia per lui
e del danaro suo, fatta con ordine e giustizia; poi, affinchè gli eredi
suoi conoscer possano chiaramente e senz'alcuna ambiguità quanto
a ciascun d'essi appartener dee, e mettersi in possesso delle singole
loro porzioni, senza contese nè liti. Al quale intendimento e fine egli
ha in prima diviso in tre parti tutti i mobili e le robe, come oro,
argento, pietre preziose e ornamenti reali, che, come detto è, si troveranno
questo giorno nelle sue stanze, poi suddividendo ancor queste
parti, ne ha distribuito due in ventuna porzione, onde ciascuna delle
ventuna città, riconosciute nel suo regno per altrettante metropoli<a class="tag" id="tag118" href="#note118">[118]</a>
riceva, a titolo d'elemosina, per le mani de' suoi eredi ed amici, una
di queste porzioni. L'arcivescovo che reggerà in quel tempo questa o
quella metropolitana, dovrà, com'abbia avuto la porzione appartenente
<span class="pagenum" id="Page_116">[116]</span>
alla sua chiesa, partirla co' suoi suffraganei per modo che il terzo
resti a quella, e gli altri due terzi dividansi tra i suffraganei
stessi. Ognuna di queste porzioni formate con le due prime parti, e
in numero di ventuna, pari a quello delle città riconosciute per metropoli,
è separata dall'altre e rinchiusa appartatamente in un armadio
col nome della città a cui dee esser data. I nomi delle metropoli,
a cui debbono farsi queste limosine o largizioni, sono: Roma, Ravenna,
Milano, Frejus, Gratz, Colonia, Magonza, <i>Giovavo</i> (oggi Salisburgo),
Treveri, Sens, Besanzone, Lione, Rouen, Reims, Arli, Vienna,
Moustier in Tarantasia, Embrun, Bordò, Tours e Bourges. Quanto
alla parte ch'egli ha decretato conservarsi intiera, è intenzion sua,
che a differenza delle altre suddivise, come fu detto, in porzioni, e
chiuse sotto il suo sigillo, ella serva ai bisogni cotidiani, e resti come
cosa non obbligata da voto alcuno in man del proprietario, e ciò per
fin che duri la vita di questo, ed in quanto egli giudichi necessario
l'uso di essa per sè; dopo la sua morte poi, o nel caso di sua volontaria
rinunzia ai beni del secolo, questa parte sarà divisa in
quattro porzioni: la prima da aggiungersi alle ventuna di cui più
sopra è detto; la seconda da appartenere ai figli e alle figliuole del
testatore, o ai figli e figliuole de' suoi figli, dividendola fra essi secondo
ragione ed equità; la terza da distribuirsi ai poveri secondo l'uso dei
Cristiani; e la quarta da ripartirsi nello stesso modo, ed a titolo di
elemosina, tra i servitori e le serve del palazzo, ad assicurare il sostentamento
loro. Alla terza parte intiera del totale, che a par delle
due altre, consiste in oro e in argento, si aggiungeranno tutte le
masserizie di rame, di ferro e d'altri metalli, i vasi, gli arnesi, le armi,
le vesti, i mobili tutti di molto e di poco prezzo, acconci a diversi
usi, come sono tende, coperte, tappeti, panni grossi, cuoja, selle e
tutto ciò che nel dì della morte del testatore sarà trovato nelle sue
stanze e nella sua guardaroba; e ciò a fine che le suddivisioni di
questa parte sieno più grosse, e un maggior numero di persone participar
possano delle limosine. Quanto alla sua cappella, vale a dire a
tutto ciò che serve alle cerimonie, ecclesiastiche egli ha ordinato,
che così quel ch'egli medesimo ha fatto fare o acquistato, come
quello che gli è venuto in eredità dal padre, resti intatto, nè sia soggetto
a divisione. Che se tuttavia ci fossero vasi, libri od altri ornamenti
che certo sia non essere stati da lui donati alla detta cappella,
chi li volesse potrà comperarli e serbarli per sè, pagandone il prezzo
al giusto valore. Lo stesso sia dei libri in buon numero da lui raccolti
nella sua biblioteca; chi li volesse potrà comperarli a giusto
prezzo, e il ritratto ne verrà distribuito ai poveri. Fra i suoi tesori
e il suo argento ci son tre tavole di quest'ultimo metallo, ed una
<span class="pagenum" id="Page_117">[117]</span>
d'oro assai grande e d'un peso ragguardevole. Quella fra le prime,
di forma quadrata, con su disegnata la città di Costantinopoli, sia
recata, così ordinando il testatore, alla basilica del beato apostolo
Pietro in Roma, insieme con gli altri doni che le sono assegnati;
l'altra, di forma rotonda, col disegno della città di Roma, sarà consegnata
al vescovo della chiesa di Ravenna; la terza, superiore d'assai
alle altre per la finezza del lavoro, e per la gravità del peso, cinta
di tre cerchi, in cui è figurato in picciolo e con diligenza l'universo,
verrà, insieme con la tavola d'oro, che fu notata per la quarta, messa
in cumulo con la terza parte da dividere fra' suoi eredi e in limosine.
Quest'atto e queste disposizioni furono dall'imperatore fatte e
ordinate in presenza di quanti vescovi, abbati e conti raccoglier potè
in tal giorno d'intorno a sè, e ne seguono i nomi: Ildebaldo, Ricolfo,
Arno, Volfero, Bernoino, Landrado, Giovanni, Teodolfo, Jesse,
Azzone e Valgando vescovi; Fregiso, Aldoino, Angilberto ed Irminio,
abbati; Vala, Meginario, Ottolfo, Stefano, Unroco, Burcardo, Meginardo,
Attone, Ricvino, Eddone, Ercangario, Geroldo, Bera, Ildigerno
e Rocolfo, conti<a class="tag" id="tag119" href="#note119">[119]</a>.»
</p>

<p>
Questo testamento, di forma tutta romana, posa intieramente sul
concetto, quanto più dir si possa assoluto, del ripartimento, nè tien
punto della politica unità di cui Carlomagno improntar voleva l'opera
sua; singolar contraddizione! passar l'intera vita a porre ad effetto
il divisamento d'un grande impero, ed al momento della morte,
scioglierlo e annichilarlo con quello dello sminuzzamento! Ma omai
la morte avanzavasi a gran passi, e con essa la vecchiezza e la infermità.
Ei non vuole che il titolo d'imperatore perisca, e però chiamar
fa in Aquisgrana suo figlio Lodovico, re d'Aquitania, il solo
che gli rimanesse degli avuti da Ildegarda, la più amata delle sue
donne, ed ivi raccolti in corte plenaria tutti i conti franchi, i vescovi,
i leudi, i cherici, e ogn'altro che dar potea consistenza e pompa a
una grande solennità, si assume, col comun consentimento, a compagno,
nel titolo d'imperatore il detto Lodovico, e fattolo come tal
riconoscere e gridare, gli mette con le fiacche sue mani, la corona in
fronte e dice: Ecco, d'ora innanzi, l'imperatore e l'Augusto. «Poi,
rimandato il figlio in Aquitania, segue a raccontare Eginardo, il re,
secondo il suo costume, se ne va, quantunque spossato dalla vecchiezza,
a cacciare nei dintorni della sua residenza d'Aquisgrana, dove ritorna
in novembre a passar l'inverno, dopo aver consumato lo scorcio
dell'autunno in quell'esercizio. Nel mese di gennaio fu indi preso da
<span class="pagenum" id="Page_118">[118]</span>
violenta febbre, e si pose a letto, astenendosi da ogni cibo, persuaso
che la dieta avrebbe vinta o almen mitigata la malattia; ma alla febbre
si aggiunse quella doglia di costa, detta grecamente pleuritide,
e il re continuando pur sempre a non prender cibo, nè con altro
oramai più sostentandosi che con qualche sorso d'una pozione, passò
di vita dopo ricevuto il viatico, nel settimo giorno della sua malattia,
il dì 28 gennaio, nell'ora terza, e nell'anno settantaduesimo della sua
vita, e quarantasettesimo del suo regno.»
</p>

<p>
Di questo modo cessò Carlo imperatore, e quasi ad una con lui,
l'opera sua, con tanta fatica compiuta. Siccome poi a tutte le morti
d'un grande le cronache assegnar vogliono vari prodigi che annunziaron
l'ultimo termine di quella vita potente, così in sul dileguarsi
di Carlomagno v'ebbero frequenti eclissi di sole e di luna, e videsi
per sette giorni una macchia nera nel sole; e un portico che abbracciava
il palazzo, rovinò tutto ad un tratto, e il ponte di Magonza
fu arso in tre ore. Un giorno ancora, l'imperatore vide una grande
striscia di fuoco, che fendendo le nubi, correva dall'Occidente all'Oriente,
e il cavallo suo cadde in aperta campagna, gittandolo a terra
con grande scossa, sì che la fibbia d'oro che tenea la sella si ruppe,
e così la cintura della spada, e il suo giavellotto fu trovato ben dieci
piedi entro terra. Ad Aquisgrana si sentirono parecchie scosse di
tremuoto, e la palla dorata che ornava la cupola della cappella, fu
colpita dal fulmine, e nella iscrizione a caratteri rossi, fatta por dall'imperatore
nell'edificar la basilica, e che dicea: «<i>Carlo principe</i>,
nell'anno che egli morì;» la parola <i>principe</i> erasi per modo scancellata
che non poteasi più leggere. A Roma medesimamente la morte
di Cesare fu annunziata da una cometa e da altri sinistri presagi.
Ai quali segni, avendoli per altrettanti avvisi del cielo, Carlomagno
tutto s'immerse nel pensier della morte, e poi ch'ebbe ricevuti i sacramenti,
si stese sulla cenere, e morì in penitenza come già Davide
e Salomone. Passato ch'ei fu, la campana della chiesa d'Aquisgrana
diede il segno dell'esequie sue solenni, e fu sepolto nel monumento
da esso fattosi rizzar sotto gli occhi suoi, e accostumatosi da lungo
tempo al pensier della morte, corcavasi tranquillamente nell'ultima
sua dimora.
</p>

<p>
Eterna rimase indi fra i popoli la memoria di Carlomagno, nè sol
come signor supremo e imperatore, ma sì ancor come santo, e i breviarii
della Chiesa germanica, conservano ancora certe orazioni a san
Carlomagno; tale si è l'effetto dell'ammirazione e della gratitudine
dei popoli, nè il progresso dei tempi altro fa se non mutarne le forme.
Al medio evo, quando un uomo avea sfolgorato in mezzo a ogni maniera
di gloria, era fatto santo, e la Chiesa il collocava nel suo
<span class="pagenum" id="Page_119">[119]</span>
panteone, nè certo alcuno meritava più quest'onore del principe che
fondò la potenza e la costituzione germanica. Vero è però, che in
quest'entusiasmo per un'umana creatura, la Chiesa non perdea mai
d'occhio lo scopo morale, però ch'ella compier ben sapeva ogni mandato
suo. Carlomagno non aveva in vita osservato mai troppa castità
nei domestici suoi costumi; egli, all'usanza di tutti i Germani, avea
prese e lasciate le mogli a suo libito, e parecchie concubine aveano
accomunato il letto con lui; or la Chiesa gli perdonerebbe ella queste
scostumatezze? E non ci sarebbe anche qui qualche leggenda
composta a far trionfare l'unità del matrimonio? e l'uomo carnale,
perchè grande e potente, avrebbe libero l'adulterio e il concubinato?
Mainò; la Chiesa aveva anche in ciò le sue giustizie, nè la perdonava
a niuno, per grande e forte ch'ei fosse, e a quel modo che quando
Carlo Martello spogliò i pacifici coloni ed i cherici dei beni loro per
distribuirli a' suoi guerrieri, si ebbe una spaventosa leggenda che lo
infamò, e inseguì la violenza fin dentro al sepolcro, così, col medesimo
rigore frecciossi il concubinato nell'alto personaggio di Carlomagno
stesso, e un santo monaco, di nome Vettino, ebbe una visione
alcuni anni dopo la morte di lui, nella quale gli comparve il signor
dei Franchi in mezzo alle ardenti fiamme del purgatorio, e questo
per aver carnalmente peccato con più mogli ad un tempo e concubine.
Ben poteva la Chiesa innalzar Carlomagno, ma non volea nel
medesimo tempo che quest'esempio dell'uom prepotente, che sprezzava
le leggi della morale, avesse pur troppo ad operar sui costumi
della intera società cristiana.
</p>

<p>
Curiosissimo e rarissimo è nella storia il caso di quest'impero carolino,
smisurata fondazione, preparata innanzi con tante cure e fatiche,
che cade e si scioglie quasi subito dopo la morte del fondatore.
Nulla predisposto avea quest'ampio concetto, e nulla ne rimase poi
che la robusta mano di colui che il teneva, si trovò inaridita nel
sepolcro. Carlomagno passa per mezzo alle generazioni, senza lasciare
altre orme che una lunga striscia di gloria, e un'incancellabile ricordanza;
nè gli elementi della società di que' tempi, e lo sminuzzamento
feudale che a gran passi avanzavasi, consentivano punto una podestà
centrale e suprema. Carlomagno avea fatto violenza alla natura stessa
delle consuetudini di tanti e sì diversi popoli, da lui a viva forza,
raccolti sotto lo scettro suo; egli voleva l'unità; e tutto intorno a
lui inchinava alla divisione; egli avea innalzato un gran monumento
sì, ma caduche ne erano le fondamenta.
</p>

<p>
Piacemi di ripeter questa grande verità storica: spesso nella vita
della società appare un uomo di mente suprema, ed egli può far
trionfare un'idea grande, gigantesca, far forza a tutti gl'interessi, a
<span class="pagenum" id="Page_120">[120]</span>
tutte le consuetudini; egli ha una meta, e cammina diritto ver quella;
fin ch'ei vive, e regna, e ha la forza in mano, la società si curva, e
può patire e immolarsi, per così dire, a questo grande idolo; ma
non sì tosto questo forzato culto svanisce, e l'uomo che ha concetto
il gran pensiero è sotterra, ella ritorna, per moto naturale, alle sue
consuetudini, e ogni popolo ripiglia le sue leggi ed i suoi costumi<a class="tag" id="tag120" href="#note120">[120]</a>.
Così avvenne dell'impero di Carlomagno, egli accozzò e raccolse insieme
mille diversi popoli, e li tenne fermamente sotto il suo freno,
tanto ch'ei consumò tutta la vita a reprimer continuamente nazioni
che si agitavano, e quasi gli fuggivan di mano. In somma, l'opera da
lui creata era tutta personale: le forme dell'impero di Costantinopoli,
e l'ordinamento centrale d'un impero d'Occidente erano cose estranee
agli usi germanici, ed appo i Franchi, tante eran le leggi, e tanti
i capi, quanti i popoli. Dove anche Lodovico Pio fosse stato un
uomo di mente altissima, sarebbesi egualmente formata contro di lui
una reazione di sminuzzamento e dispergimento, se mi si passi questo
modo di dire. Il fascio di tante e sì diverse nazioni era mal costrutto,
nè i capitolari erano un legame bastante. Quei principii di
unità e di centralità ceder doveano innanzi ad ogni contratta consuetudine,
chè non si pestan mica i popoli così a profitto d'un'idea;
cessa colui che l'ha concetta, e l'uso rimane, tanto egli è potente!
</p>

<p>
La creazione d'un impero d'Occidente, concetto d'un uomo di
mente altissima, non istette perchè mancavano gli elementi primi. Le
memorie di Roma non erano forti sì da contrastar contro gli usi locali e
l'amministrazione, tutta a ritaglio, delle nazioni germaniche; l'istituzione
ambulatoria dei <i>messi regii</i> mirava bensì a introdurre la centrificazione
del governo, ma ella non durò che brevissimo tempo. I capitolari stessi,
leggi generali com'erano, si trovaron costretti a riconoscere il principio
della personalità delle consuetudini, e la rispettarono, contenti
a poche addizioni; nè i messi dovean cozzar cogli usi antichi de' luoghi,
i quali usi moltiplici erano e per ogni dove, come nella civiltà
primitiva; in una parte la comune dei Galli, in un'altra il municipio
romano, e dove un monastero co' suoi diritti regolati da un diploma,
e dove un altro dipendente dalla giurisdizione del vescovo. Il gran
fine della centrificazione, quello è di tutto piegare e ridurre a un'idea
ferma, ed ecco che proprio in questa società s'incontrano mille intoppi,
sì che Carlomagno è obbligato ben anco di ammetter le leggi
dei Sassoni, dei Franchi, dei Romani, dei Longobardi. Or come fondar
così un governo che procede da un'idea comune? Allato dunque
dell'unità ci ha un dissolvente; un impero alla foggia romana in
mezzo alle popolazioni germaniche non era altrimenti possibile, perchè
<span class="pagenum" id="Page_121">[121]</span>
come porre ad esecuzione questo gran concetto che avea per fine
il governo del mondo, per mezzo dei Barbari che tagliavano ogni dì
questo nodo dell'impero col fendente della loro spada? Unire era la
massima de' Romani, disciogliere era il costume dei Franchi, e niuno
cambiar può le inclinazioni dei popoli. E lo stesso potentissimo imperatore
può egli levarsi d'intorno interamente la scorza germanica?
Egli non trovasi ad agio suo se non nella vita errante, l'impero, in
sulle prime, altro non è per lui che un gran cumulo di conquiste; e
il rimanente vien come frutto dell'avere studiato del mondo romano;
l'amor suo per le grandi cose gli fa nascere il desiderio d'applicare,
a quella barbara società, le massime dell'impero de' Cesari; l'amistà
sua coi papi gliene porge i modi, e il capo degli Austrasii è
salutato col nome d'imperatore e d'Augusto. Ma questo titolo in lui
non si assume, nè da lui si trasmette se non nominativamente, però
che Lodovico Pio vede in breve sfuggirgli di mano lo scettro pesante
troppo che Carlomagno gli avea confidato nella dieta d'Aquisgrana.
</p>

<div class="chapter">
<p>
<span class="pagenum" id="Page_122">[122]</span>
</p>

<h2 id="cap10">CAPITOLO X.
<span class="smaller">LA CITTÀ E IL DIRITTO PRIVATO CARLINGO.</span></h2>
</div>

<div class="blockquote">
<p>
La città romana, la gallica, la franca, la germanica, la longobarda, la gotica. — Il
vescovo. — I difensori. — I collegi delle arti. — I conti. — I giudici. — I
vidami — I prevosti. — Gli avvocati. — I centurioni. — Gli scabini. — I
buoni uomini — Diritto privato. — La vendita. — Atti di manumissione. — La
locazione. — Il testamento. — Formole e processure. — Il giuramento. — La
testimonianza. — Le prove del fuoco e dell'acqua. — Azione della Chiesa. — Origine
del diritto feudale.
</p>
</div>

<p class="yrs">
768 — 814.
</p>

<p>
L'imperatore d'Occidente moriva, e quali orme lasciava egli mai del
suo governamento, quali istituzioni durar doveano dopo di lui? L'impero
suo abbracciava tante e sì diverse popolazioni, ch'egli è troppo
difficile notar sicuramente e sceverare le istituzioni private di ciascuno
dei popoli che ubbidivano a' suoi capitolari. Ben si può nel corso
dei secoli trovar le orme di quelle lagrimevoli inondazioni de' popoli
che vengono l'un dopo l'altro a distruggere le civiltà; ed anche raccoglier
si possono gli atti principali della legislazione politica del
passato; ma i fatti della vita privata dove trovarli, e come coglier le
domestiche consuetudini delle nazioni? Or dunque ch'io ho accompagnato
il vecchio imperatore fino alla tomba sua d'Aquisgrana,
parmi cosa essenziale cercare il popolo e la città in mezzo a questa
confusione, e doversi risvegliare, a dir così, le consuetudini del diritto
privato caroliniano; e alla guisa che fan gli antiquari, i quali
spesso riedificano gli antichi monumenti, come a dire il Partenone di
Atene e i templi egiziani, e compongono superbi frontoni con pochi
rottami di marmo e con la polvere delle doriche colonne; così io mi farò
ardito di fare il medesimo lavoro quanto ai costumi privati del secolo
ottavo, e di rivolgere per l'ultima volta quella spenta civiltà.
</p>

<p>
Queste città, che noi vediamo oggidì sì frequenti di popolo, sì ricche
di edifizi, ebber quasi tutte un'origine antica che collegasi con le
morte generazioni; da Roma ebbero principio le più delle maggiori
<span class="pagenum" id="Page_123">[123]</span>
città, recando essa in ogni luogo le sue leggi e la sua politica dominazione.
Suo sistema fu sempre quello delle colonie militari; in ogni
punto dove le sue legioni recavan le armi, esse fondavano città, ed
edificavano per l'eternità. Pigliate ad esempio l'antica città d'Arli, superba
de' suoi circhi e de' suoi teatri che si specchian nel Rodano; essa
riconosce la sua fondazione dai veterani della sesta legione. Così Beziers,
sotto l'ardente sole della Settimania, fu anch'essa un alloggiamento della
settima legione, e così Frejus, così Orange, ornata tuttavia dell'arco
suo trionfale, furono edificazioni di quei veterani, signori del mondo.
Ben cento città delle Gallie riconoscono l'origine loro dalla
grande città, dalla <i>urbs Roma</i>, tuttor sì magnifica nelle memorie sue.
La colonia romana era generalmente piantata in una pianura in
mezzo a un suolo ridente, non lungi da qualche fiume d'altero corso:
le città, edificate alla stretta, largheggiavano nei monumenti pubblici,
nei circhi, nei teatri dove sedean comunemente venti migliaia di spettatori;
ivi era il pensier della patria, la grandigia del nome romano; il
bagno, il convito, il foro costituivano la vita sociale.
</p>

<p>
La Gallia era di questo modo coperta di città romane, ma poi quanto
mutata d'aspetto! Solo chi lasciando il romoroso soggiorno di Napoli
e la via di Toledo, assordata dalla stridula voce dei Lazzaroni, siasi
talvolta avviato per la strada di Torre del Greco o di Portici, per
dirizzare indi il solitario suo cammino verso le rovine di Pompei,
coperte dalle lave del Vesuvio, può formarsi un giusto concetto della
città romana con la sua via sparsa di tumuli, le sue case magnifiche,
i suoi bagni, i suoi triclinii, i suoi mosaici, i suoi freschi, dipinti con
sì vivaci e splendidi colori! Chi scorre il tempio di Giove, con quelle
sue superbe colonne, il foro, i teatri, le cantine piene d'anfore, ben può
dir seco stesso: «Tali esser doveano le colonie d'Aquisgrana, d'Auxerre,
della greca Marsiglia, di Narbona e di Nimes!»
</p>

<p>
Allato della città romana, tu trovavi dal Reno alla Loira ed al Rodano,
sparsa una moltitudine di città di origine affatto gallica, che
la vita presso alle foreste era grata a quelle celtiche popolazioni che
innanzi abitavano l'ancor vergine suolo. Le descrizioni che ce ne rimangono,
dipingon queste galliche città, come strette, rannicchiate, informi,
con rozzi edifizi, somiglianti a quegli ammassi di pietre che s'incontrano
ancora in Sardegna, e si additano col nome di <i>monumenti ciclopici</i>:
non erano tanto città quanto borghi e villaggi in cui raccoglievansi
le popolazioni sotto il loro capo. La casa gallica non altro era che
una capanna, ed i templi eran costrutti di pietre, con sovrapposti
sterminati macigni, ai quali si dà tuttavia il nome di <i>tavole delle fate</i>.
Le città erano quasi tutte situate presso a un bosco solitario, all'ombra
folta degli alberi; infatti l'annosa quercia, coperta di vischio e
<span class="pagenum" id="Page_124">[124]</span>
della ruggine dei tempi, non era forse l'albero sacro? Poche eran le
città, che al tempo dei Carolingi, ancor durassero nella loro originale
purezza; pur nondimeno alcune borgate in Bretagna conservato
aveano l'incolto aspetto e l'impronta dell'antica patria gallica.
I capitolari fanno anche menzione delle città che si governavano con
la originaria legge delle Gallie.
</p>

<p>
I Franchi, solerte e bellicosa gente, non situarono altrimenti le città
loro nella pianura bagnata e fecondata dal fiume; ma diedero la preferenza
alla regione alpestre, alle balze scoscese, che consentivan loro
d'innalzar muraglie inaccessibili e torri dove giunger non potesse il
dardo nimico benchè da vigoroso braccio scagliato. Vivendo essi di
guerra, come viveano, più che altro cercar doveano la difesa, e quindi
alloggiavano, come l'aquila e il falco, in sul sommo de' monti. Ond'è
che quasi in ogni luogo dove duri qualche orma del passaggio dei
Franchi della Neustria e dell'Austrasia, tu vedi qualche resto di muro
in cima alle rupi, sotto alle quali, coll'andar del tempo, si venne formando
un pacifico villaggio. Le vie di queste città franche erano
strette, le case stipate: alcune fonti, saltando di sasso in sasso,
attraversavano rapidamente le vie; le mure antiche eran costrutte col
cemento romano, la chiesa formava il centro; una piazza comune
serviva a raccogliere gli abitanti; qualche resto d'ampio selciato, nascosto
sotto i veprai, addita tuttora l'antica via romana; appena è
qualche traccia di sentiero su quel ripido pendio, nè su quegli alti
gioghi altro più vedi che qualche uccello da preda volare, mandando
acute strida, tra le fessure e i rottami delle muraglie appiccate ai fianchi
del monte.
</p>

<p>
La città germanica molto non diversava dalla città franca; i due
popoli derivavano infatti dalla stessa origine, nè l'Austrasio punto
distinguevasi dall'Alemanno schietto; essi erano, come dir, due vecchi
fratelli che si prendevan per mano. Il Franco tuttavia erasi meglio
stabilito nelle Gallie che non i popoli germanici sulla terra, però che
i Sassoni, ancora si ricoveravano sotto la tenda, nè avevano città
proprie, e amavano di stabilirsi con le famiglie e gli armenti, in questa
o quella situazione, sì che il viver loro, era più che altro, un continuo
campeggiare. In Germania, le fondazioni monastiche furono i
primi elementi delle città politiche e commerciali, testimonio Magonza,
la sede vescovile di san Bonifazio. Appo i Longobardi, siccome
quelli che aveano un'indole più colta, la città prese un andamento
rapido, nè mai tribù alcuna ebbe, più facilmente di que' popoli, a provar
l'azione delle idee civili. Se in Lamagna dir si può che tutte le
città riconobber l'origine loro dalla predicazione cristiana, il medesimo
non è a dirsi dei Longobardi, i quali molto crearono, e stabilirono
<span class="pagenum" id="Page_125">[125]</span>
e fondarono; Milano e Pavia furon quasi opera loro; i monumenti
d'architettura pigliarono per essi una forma speciale e originale, sorta
di miscuglio dello stile romano e del gotico concetto. I Longobardi
e i Visigoti furon le due frazioni dei popoli barbari che più si segnalarono
per la somma facilità degli edifici loro, e per l'accettazione
delle usanze romane.
</p>

<p>
Il governo dei vescovi visigoti fu un modello d'ordine e di costituzione.
Le città della Settimania risplendettero al pari delle medesime
antiche città fondate da Roma, senza nulla di barbaro, salvo l'arianesimo
che fu inesorabile contro i monumenti dell'arti belle; se non
che quando i Saraceni vennero con le loro invasioni a minacciar
quelle contrade, i difensori fecero riparo a sè di quelle ruine, e gli antichi
templi di Giove e di Venere della città di Arli servirono a ristaurar
le mura per difesa della città; il marmo dei circhi fu adoperato a
edificar le chiese; le statue degli dei furono infrante, e i sepolcri romani
serviron di deposito alle ossa del vescovo, o del santo martire.
Così le città della Gotia restaron romane, solo il bisogno della difesa
e lo spirito cristiano, modificandone così un poco l'antica struttura;
le contrade si fecero anguste e più tortuose; le mura furono innalzate
a spese dei monumenti antichi, e la via dei sepolcri servì al cimitero
cristiano. Anche l'influenza dei Saracini dovette modificare alquanto
il primo aspetto delle città romane, della Gotia, chè i costumi dell'Oriente
fanno desiderar l'ombra, in quella guisa che l'Arabo cerca
il rezzo della palma nel deserto, e quindi per difendersi dal sole si
ebbe ricorso alla forma quasi orientale delle case che vicendevolmente
prestavansi l'ombre dei tetti loro, e si piantarono ruine sopra ruine,
però che ciascuna invasione era un guasto. I Saraceni introdussero
nelle città del Mezzodì e della Spagna l'architettura dei minaretti e
delle moschee, che il secolo decimoterzo vide perfezionata.
</p>

<p>
Numerose popolazioni eransi ricoverate in queste città, e il metodo
delle ville carolingiche avea raccolto grandissima moltitudine di operai
ed altri uomini di diverse professioni, che in quei poderi lavoravano
d'ogni mestiero; ma pur l'artiere preferiva il domicilio della città, siccome
quella che godea vari privilegi, ed era difesa da mura. Ciascuna città
infatti, aveva i suoi magistrati, i suoi difensori, i suoi collegi delle arti,
con preminenza dell'autorità episcopale sull'altre autorità tutte. Bello sarebbe
descriver la storia dell'episcopato nei tre primi secoli delle barbariche
invasioni; il vescovo era il conservatore del diritto municipale, l'uomo
tutto città, il magistrato vigilante che la preservava da ogni flagello,
il suo procuratore, il suo negoziatore; all'avanzarsi degl'inesorabili
vincitori, il vescovo usciva incontro a que' Barbari, trattava e patteggiava
pe' cittadini, e tanta era l'efficacia della sagace sua mediazione,
<span class="pagenum" id="Page_126">[126]</span>
ch'egli ottenea quasi sempre di far sotto il pastorale inchinare il capo
ai più altieri Sicambri. Leggete le storie di Prudenzio, di Sidonio
Apollinare, di san Remigio, e vedrete que' nobili magistrati del gallico
municipio difender la città, i suoi privilegi, e salvar più d'una
volta la libertà e la civiltà del popolo.
</p>

<p>
Il vescovo, in questa sua prevalenza nella città, era sussidiato da
una quantità di ufiziali eletti fra le varie condizioni del popolo, che
sotto il titolo di <i>difensori</i> e d'<i>avvocati</i>, tutti concorrevano a formare
il municipio romano; nè punto è a dubitare che un difensore del municipio
ci fosse pure al tempo de' Carolingi, quel medesimo che poi sotto la
terza stirpe prese il nome di <i>maire</i><a class="tag" id="tag121" href="#note121">[121]</a>. Insiem con esso i centurioni, i giurati,
eletti del popolo, amministravano la cosa pubblica, a modo dei
tempi antichi delle colonie, intanto che i conti erano i rappresentanti
dell'imperatore, e i pubblici magistrati, ad imitazion dei prefetti del
reggimento romano. Coteste forme municipali erano in ogni luogo
sotto i Carolingi ben prima del sedizioso irrompere del Comune,
ed erano pe' cittadini un aggravio piuttosto che un privilegio, non
potendo alcuno esimersi dagli obblighi della curia sotto i vidami, i
prevosti, gli scabini, i buoni uomini o i savi, che tutti esercitavano
press'a poco i medesimi ufizi. La massa del popolo avea conservato
le consuetudini romane; ciascun individuo manteneva la personalità
sua, e reggevasi con la sua legge; solo la division generale, sotto i
centurioni e i decurioni, rimanea come forma di governo pel corpo
della società, chè ben era necessario vi fosse, accanto della podestà
municipale, un'autorità che venisse a confinar coi conti e coi messi
regi, delegati del principe.
</p>

<p>
La personalità delle leggi seco traeva sostanzialmente quella delle
consuetudini; poche tra le formole municipali son quelle che si dipartano
dalle regole proclamate dal codice teodosiano, e tutte ne serbano
il colore. Gli atti della vita e dell'avere procedevano dai
codici promulgati dai Romani, e ti basta legger le carte e i diplomi
di quei tempi, per indi persuaderti che il diritto teodosiano regola
pur sempre le private transazioni, quelle in ispezialità che si riferiscono
alla terra. I codici, secondo che essi furon dai giuristi classificati,
comprendono tre parti distinte: 1.º le persone; 2.º gli averi;
3.º il modo di regger questi ultimi, e di trasmetterli. La qual classificazione
troppo esatta era e troppo filosofica per l'uso dei Barbari;
l'invasione avea per ogni dove gittata una grandissima confusione,
ogni popolo era affezionato a' suoi privilegi; il Franco alla legge salica
e alla ripense, il Visigoto a' suoi concilii diocesani, il Romano al
<span class="pagenum" id="Page_127">[127]</span>
suo codice teodosiano ed alle decretali; e pur nondimeno siffatta classificazione
reagisce sullo stato generale della società.
</p>

<p>
La legge de' cherici, quasi sempre uniforme, veniva dai papi e dai
concilii; il tutto consistea per loro nella vita religiosa: battesimo, matrimonio
e morte. Niuno pone pur dubbio che non ci fossero a quel
tempo classi nobili; ce ne avea nelle città e nelle colonie, e ne formavano
il senato, ed esercitavano quasi sole gli ufizi supremi del municipio.
Le idee di famiglia e di trasmissione delle stirpi, potenti erano appresso
i Germani; gli uomini liberi erano tributari, o interamente
franchi. Ma senza contrasto poi, la schiavitù era dappertutto, e formava
come uno stato sociale; quando gli uomini liberi recavansi alla
guerra, i coloni e gli schiavi restavano a coltivar la terra, e i vinti erano
posti in catene dai vincitori; tale essendo a que' giorni la legge inesorabile
della vittoria. Ancor ci durano alcune formole di emancipazione o
manumissione, da cui sappiamo che quest'atto di franchigia facevasi
in chiesa o dinanzi alla curia, e per solito la formola con cui faceasi libero
lo schiavo, era questa: «In nome di Dio, e per rimedio dell'anima
mia, io voglio che questo servo sia fatto libero; onde qui dinanzi alla
chiesa, in presenza de' sacerdoti, ed appiè dell'altare io lo sciolgo da
tutti i vincoli della servitù per modo che, oggi e sempre ei sia tenuto
come nato e procreato da parenti ingenui.» Queste manumissioni
assai si multiplicarono sotto il regno di Carlomagno, in tempo
che la schiavitù era il diritto comune, l'affrancamento l'eccezione,
nè la vendita dell'uomo era per nulla contraria alla legge civile,
lo schiavo essendo cosa del padrone. In una di queste formole, quasi
contemporanea, si legge d'un bambino trovato di notte alla porta
della chiesa, il quale, mercè un prezzo pattuito, è venduto a un Franco,
che lo alleverà e il terrà poi cosa sua. L'origine di questo bambino,
ch'erasi trovato ravvolto in pannicelli <i>sanguinolenti</i>, era ignota, e
interrogatine i vicini, nessun seppe additarne il padre, onde colui
che l'avea trovato il vendeva ad un altro alle dette condizioni.
</p>

<p>
Il matrimonio era un atto al tutto cristiano, e la Chiesa raccomandavane
l'unità, ma la legge romana consentiva il divorzio, chè secondo
i giureconsulti del Foro, la moglie altro non era che la schiava,
e anzi <i>la cosa</i> del marito. «Egli è certo, dice una formola, che questa
donna, anzichè essermi di sollievo, altro non fa che annoiarmi; noi
diventiamo l'un dì più che l'altro nemici, e però non possiamo più
vivere insieme; siam quindi venuti dinanzi ai buoni uomini (la podestà)
per separarci di comune accordo, in modo che s'io voglio tôrre
altra donna, io possa liberamente farlo, e così ella tôrre altro marito.»
Quest'atto di divorzio sì freddo, scritto in termini sì asciutti, bastava
a disciogliere il matrimonio. Oh! quanto più nobile e più soave questa
<span class="pagenum" id="Page_128">[128]</span>
unione quando marito e moglie viveano in comune! Essi potevano
allora farsi reciproche donazioni: «per contraccambiarci, come dicean
le carte, una vicendevole testimonianza d'amore, noi ci facciamo in
iscritto questa donazione affinchè gli eredi non abbiano nulla ad
opporre. Io t'ho sposata col consenso de' tuoi parenti e dei nostri
amici comuni, onde mi piace di donarti parte dei miei beni, il che
io fo qui in presenza della podestà civile e della Chiesa.»
</p>

<p>
Il testamento era pur esso un atto personale della libertà, non essendo
lecito ad alcuno il testare se non era libero, e questo facevasi
in presenza di testimoni, e spesso pubblicamente, in cospetto della
città medesima. «Il presente testamento fu fatto da me, e sarà, dopo
la morte mia, riconosciuto legittimo al sigillo ch'io vi posi dinanzi ai
magistrati municipali della repubblica nella basilica di San Profetto,
da me stesso fatta edificare, e alla presenza dei nobili e del popolo.»
Dove si vede conservata la formola dei testamenti romani, il diritto
di testare essendo, per così dire, una facoltà politica che collegavasi
col diritto di città; con che spiegasi il concorso dei magistrati a ricevere
e convalidare il testamento. Il possesso d'uno stabile non traeva
seco la facoltà di tramandarlo dopo morte, e solo per indulgenza
speciale il diritto romano lasciava che il possesso continuasse anche
uscito di vita il possessore. Talvolta il testamento disponeva della totalità
de' beni con pia intenzione, e diceva: «Io Rufina, rimasta
vedova senza figliuoli, lascio al carissimo mio fratello, Eufemio abbate,
la parte dei beni avuta da mia madre, onde participare delle
sue orazioni. Al quale effetto, io, sua sorella Rufina, ho firmato il
presente testamento.»
</p>

<p>
Il possessore dello stabile potea spodestarsene in due modi: per
trasmissione a titolo oneroso, che era la vendita, vale a dir la cessione
per prezzo della cosa posseduta, o per donazione, che era un atto consimile,
a titolo gratuito. Le formole romane regolan pur sempre le vendite
sotto la prima e la seconda stirpe, e v'intervengono con ogni lor
minuto accessorio, e con le parole sacramentali. Il codice teodosiano
regola i contratti; e il <i>cartolare di Sithieu</i>, che sale al secolo ottavo,
comprende parecchi atti di vendita, nei termini seguenti: «Al venerabile
in Cristo padre Ardrado, abbate del monastero di Sithieu compratore,
io Sigeberta venditrice. Per queste lettere fo fede io, che non
per imaginario diritto, ma per mio proprio volere, ho al medesimo
e al suo monastero venduto lo stabile chiamato <i>Frisigen</i>, riservandone
a me la misura di circa una giornata; salvo la quale, campi, case,
boschi, prati, pascoli, tutto, è come sopra da me venduto al detto
monastero pel prezzo di cento soldi d'oro, per modo che diventi interamente
proprietà sua. Che se io o alcuno de' miei eredi, ciò che
<span class="pagenum" id="Page_129">[129]</span>
io non credo, ricorrer volessimo contro questa vendita, essa rimanga
pur tuttavia, per cura de' magistrati, inviolabile. Fatta pubblicamente
nel monastero di Sithieu a dì 10 giugno, l'anno ventesimo del regno
di Carlo nostro gloriosissimo signore.» La quale scrittura, minutissimamente
particolarizzata, porta chiaramente l'impronta del diritto romano;
tutto ivi entro è notato, la misura, il contenuto, la derivazione,
il prezzo; d'onde si vede che il codice teodosiano e le decretali esercitavano
una grandissima autorità sui giuristi e sulle forme di quei tempi.
</p>

<p>
La donazione spontanea, sì alle persone e sì alla Chiesa, deriva sempre
la forma sua dagli statuti dei codici stessi, e viene inscritta nel
cartolare del monastero, o nei registri pubblici della città. «Io dimando,
a voi eccellente difensore, ed a voi laudabilissimi municipali,
di render pubblica la mia donazione.» Ed i magistrati rispondevano:
«Qua la carta che hai scritta. — Eccola, è una donazione ch'io fo ad un
Musicissimo uomo.» Dopo di che il donante recitava la scritta nelle
volute forme, e se tale scritta di donazione era a favor d'un monastero,
la formola era quasi sempre la seguente: «In nome di Dio, io
e la moglie mia doniam queste cose al monastero, e ne facciamo ad
eterna memoria questa scritta:» ovvero: «Io Folberto, con questa
carta di donazione, dichiaro che pel riposo dell'anima di Ebertana mia
madre, dono un prato o una terra al monastero, ecc.»
</p>

<p>
V'eran formole altresì pel mandato, per l'immissione in possesso
dell'eredità, e per tutti gli altri atti della vita pubblica e privata. La
società posava sopra un gran simbolismo siccome a' primi tempi di
Roma, e dove una gleba di terra significava la trasmissione del
possesso, dove una verghetta fatta in pezzi significava la rottura del
contratto o la divisione dell'eredità; l'anello era il segno del matrimonio;
non v'erano statuti scritti per la generalità, ma ognuno
avea la sua legge, e tutto era personale; appo i Franchi austrasii e
quei della Neustria, i figli ereditavano in parti eguali, intantochè il
diritto romano ammetteva la primogenitura e la facoltà illimitata nel
padre a diseredare i figliuoli.
</p>

<p>
Le tre legislazioni, il codice romano cioè, le leggi barbariche e i
canoni ecclesiastici si facean guerra tra loro, però che ognuna di esse
avea uno spirito diverso dalle altre. Il codice romano, piglisi pur come
si vuole, era l'espressione d'una civiltà già molto inoltrata; il codice
teodosiano e il giustinianeo, le Pandette e le Instituzioni fanno
supporre un popolo che abbia già logorata l'energia della sua forza
nativa; nelle sentenze poi dei giureconsulti, la sapienza era certamente
assai, ma le formole, le eccezioni, le lunghiere erano infinite. Tutt'altramente
le leggi barbariche, nelle quali, ritraendo esse dell'antica
semplicità delle selve, poche provisioni bastavano a regolare il corso
<span class="pagenum" id="Page_130">[130]</span>
degli atti in quella nascente civiltà. Quanto al diritto ecclesiastico, i
canoni e quelle che appresso fur dette decretali, movevano da un principio
di umana morale, e il diritto canonico, togliendo le sue regole
generali dalle massime del codice teodosiano, le purificava con lo spirito
cristiano; quindi la legge romana ammetteva il divorzio, e il diritto
canonico non l'avrebbe mai consentito; l'usura era una facoltà legittimamente
approvata nel contratto di mutuo, e la Chiesa non
avrebbe potuto approvarla, senza porre in non cale le parole medesime
dell'Evangelio.
</p>

<p>
In mezzo a tutti gli accidenti di questa triplice legislazione, si vuol
notare certi caratteri generali, che le distinguono l'una dall'altra. Le
leggi barbariche posano interamente sulla composizione, e da per tutto
tu trovi in quelle il prezzo del sangue e la ricompera della colpa positivamente
statuita. Non v'ha delitto che non redimasi mediante
un'ammenda o una composizione; la società non ha rispetto alcuno
ai diritti ed alla vita dell'uomo, nè l'omicidio ha pe' Barbari quell'orribile
aspetto che tra le nazioni civili. La composizione è il fondamento
altresì dei capitolari; tuttavia si voglion notar tre periodi pei
quali passa la processura nell'ottavo e nel nono secolo. Il giuramento
ha sempre il primo grado nell'ordine delle prove e delle testimonianze,
chè in mezzo alle società primitive, quando puri sono i costumi, e
semplici gli usi, il giuramento in cospetto di Dio, è una grandissima
malleveria; la fede dell'uomo vince allora il personale ed avaro interesse,
e il dir <i>giuro</i>, è solennemente obbligarsi alla verità. Ma nel corrompersi
dei costumi, chi può fidarsi ancora al giuramento? Esso non
è più una malleveria sufficiente, ed altre ne occorrono a guarentir l'interesse
pubblico e il privato. La Chiesa quindi, che in tutto interviene,
fa di ammantare il giuramento di grandi solennità, onde por freno
allo spergiuro, e conduce l'uomo a giurare a piè dell'altare e sulle sante
reliquie, con recitazione di preci, e fumo d'incensi, e spegner di faci,
e minaccia di scomunica contro chiunque osi violare il sacramento.
Nè basta: che chi giurar dee, non è già un individuo solo, ma egli ha
da essere assistito da altri suoi mallevadori, i quali tutti vengono appiè
dell'altare, e se sono Franchi, il numero n'è minore, però che la
lealtà è inerente alla vita silvestre; se sono Longobardi, Italiani, Romani,
il numero dei giuranti è maggiore, però che la fede di costoro
è vendereccia, e per essi il giurare diventa mestiere. Ond'è che
la Chiesa ne piange; non si può contar più su questa solennità del
giuramento, essa non è più bastevol garanzia dei contratti; moltiplichinsi
pure a migliaia i testimoni: che giova? Quando la fede è
ita, non c'è più riparo, e il giuramento non è oramai più che un
accessorio del processo.
</p>

<p>
<span class="pagenum" id="Page_131">[131]</span>
</p>

<p>
Quindi nasce e svolgesi il concetto ecclesiastico delle prove, per
mezzo del fuoco e dell'acqua bollente; perocchè più fidar non potendo
nella fede umana, egli è di tutta necessità avere ricorso ad un modo
più efficace; e questo delle prove derivava specialmente dalla fede
grandissima che la generazione aveva in Dio e nella celeste giustizia
per l'assoluzione dell'innocente e la punizione del reo; sì che per lei
era impossibile che Cristo non intervenisse con un miracolo a manifestare
la verità. Infatti, le leggende non eran elle un poema epico
in onore dell'innocenza? Viveasi in un mondo maraviglioso, e le realità
della vita, troppo monotone, parean troppo volgari; Dio, i santi, i
martiri mostravansi continuamente per miracoli, onde la Chiesa inferiva
che l'innocenza sarebbesi manifestata alla prova. Tutto in quelle
memorabili solennità pigliava un aspetto di gravità cristiana. Quando
la pubblica voce accusava un ribaldo d'aver rubato l'altrui: «Stringi
questo ferro rovente, gli era detto, e se la tua mano è dura tanto da
tenerlo, segno è che Dio vuol provare la tua innocenza.» E alla donna
incolpata d'adulterio: «Vedi tu quell'anello in fondo a questa caldaia
che bolle? Immergivi la mano, e se tu il ricogli senza che l'acqua
l'offenda, tu sarai innocente.» Il reo dee tutto raccapricciare all'aspetto
del solenne apparato di queste prove, e abbiamo ancora in
alcuni salterii del medio evo, le forme e le preci che accompagnavano
le manifestazioni della giustizia di Dio, d'onde si vede che quell'atto
più tremendo era del giuramento stesso, più grave di ogni
promessa scritta, nè forse vi fu cosa mai che meglio di quella consonasse
con la grandezza e con la potenza del cattolicismo! Le prove
erano un termine medio tra il giuramento e il duello giudiziale, che
poi divenne la giurisprudenza, quasi unica, dei secoli di mezzo.
</p>

<p>
Per gli ecclesiastici adunque, il giuramento sulle reliquie; e per le
deboli donne, le prove; ma per l'uomo da guerra, il combattimento,
chè egli non conosceva altra forma di processo, nè altro modo a vendicar
l'offese. Quanto più alto cercherete nella vita selvaggia dei Germani,
e tanto più vi si farà manifesto il principio del duello: «Tu
m'hai fatto danno o ingiuria, ed io mi vendico, nulla di più semplice;
vita contro vita; siamo del pari; ora a Dio ed alla forza del nostro
braccio a giudicare tra noi<a class="tag" id="tag122" href="#note122">[122]</a>.» La forma del combattimento singolare
<span class="pagenum" id="Page_132">[132]</span>
s'è insinuata in tutte le instituzioni primitive, solo, ne importa notarlo,
al medio evo, si son date a questo combattimento le regole del
processo. Due uomini, dopo una contesa d'onore o d'interesse, si
affrontavano corpo a corpo, è uso antichissimo, e l'Iliade stessa ci
reca esempi di duello e di vendette per mezzo del singolare certame;
ma cosa speciale è ai tempi caroliniani e massime alla legislazione del
secolo nono, che questo certame diventa indi una processura, con tutte
le regole sue partitamente stabilite.
</p>

<p>
La legge romana del giuramento e la legge ecclesiastica delle prove
cadono quindi in disuso, nè di tutto ciò più altro resta che il duello
giudiziale, il quale non è solo una vendetta dell'ingiuria, ma sì pure
un mezzo di manifestar la ragione. «Tu hai usurpata la roba mia,
la mia terra, il mio feudo, ed io ti sfido.» E ora facevasi alla presenza
dei delegati del conte, ora con l'intervenimento della Chiesa
medesima, e di mano in mano veniva formandosi e svolgendosi un
codice di doveri e di eccezioni; la vedova, la donna, debole com'è,
risponder non può nello steccato, nè a tanto vale la tenera mano del
pupillo, nè alla Chiesa è lecito armare i suoi sacerdoti, onde tutti
questi esenti son dal combattere, ed elegger possono campioni e
difensori che combattan per loro. Tutta una legislazione abbiamo nel
medio evo, relativa ai campioni, ma essa non giunge alla maggior
sua perfezione prima che sotto alla terza stirpe<a class="tag" id="tag123" href="#note123">[123]</a>.
</p>

<p>
Un certo colore di formalità caratterizza il periodo carlingo, e ci
si sente l'influsso di Roma. Noi non siamo ivi ancor giunti alla
feudalità universale, nativa, barbara; il diritto romano regge quasi
tutta quell'epoca, le carte scritte e i diplomi vi spesseggiano, tutto si
lascia e trasmette per iscritto; e quando v'è una scrittura, non v'è
più uopo di singolar certame nè di prove; nè però quegli atti sono
senza complicazioni, e le processure sono una mescolanza del codice
teodosiano e dei concilii della Chiesa. In ogni luogo dove predomina
il diritto romano, il municipio è in tal qual modo il tribunal comune
che decide tutte le cause della città; quasi tutti gli atti si fanno dinanzi
ai difensori, ai buoni uomini, agli scabini, ai rachimburghi della città.
Che se trattavasi d'un delitto interessante la società generale, il conte
interveniva, e dinanzi a questo tribunale pronunziavasi la condanna
del reo, coll'assistenza dei buoni uomini, specie di tribunale ambulante;
<span class="pagenum" id="Page_133">[133]</span>
la liberazione dei servi, le donazioni, i testamenti eran pur soggetti
a questa registrazione nei protocolli della città, il che ricorda il
diritto canonico, i codici romani e le forme consacrate nell'Instituta
di Giustiniano.
</p>

<p>
Di questo modo nel periodo carlingo ancor mostravasi il contrasto
delle diverse legislazioni, e nulla ci avea d'uniforme, nulla di netto.
Il territorio non era altrimenti base invariabile al diritto privato;
ognuno aveva la sua consuetudine, ed a questa individualità delle
leggi, attribuir per avventura si dee quel ritaglio infinito di codici,
che resse più tardi il diritto delle provincie. Nello studio appunto di
queste private consuetudini e nell'esame degli usi della vita cercar
si dee la storia del medio evo; sono preziosissimi documenti, e la
vendita d'un feudo o d'un caval di battaglia, ben meglio insegna lo
spirito e i costumi d'una società, che non le più ardite e speciose
osservazioni sull'indole generale della storia. Le scritture dei cartolari
del periodo carlingo sono rilevanti invero; ma lo spirito di sistema
se n'è impadronito; la teorica s'è cacciata fin dentro alle formole di
Marcolfo, per trarne regole universali, e questa superba smania di
generalizzare, non corrisponde per nulla allo spirito semplice di un
tempo che invoca il cielo con le <i>prove</i>, e il giudizio di Dio col <i>certame
singolare</i>.
</p>

<div class="chapter">
<p>
<span class="pagenum" id="Page_134">[134]</span>
</p>

<h2 id="cap11">CAPITOLO XI.
<span class="smaller">CRONICHE, CARTE,
DIPLOMI E MONUMENTI DEL REGNO DI CARLOMAGNO.</span></h2>
</div>

<div class="blockquote">
<p>
Le quattro maggiori fonti delle tradizioni istoriche. — Le croniche intorno
a Carlomagno. — Gli <i>Annali d'Eginardo</i>. — I <i>Fatti e le gesta dell'imperatore</i>
del monaco di San Gallo. — La <i>Cronaca di San Dionigi</i>. — Il <i>Poeta sassone</i>. — L'arcivescovo
Turpino. — Le vite dei santi. — Le leggende. — Carte. — Diplomi. — Esame
del cartolare di Sithieu. — Carteggio dei papi. — Canzoni
eroiche e croniche in verso. — Tradizioni verbali. — Pellegrinaggio
sulle rive del Reno. — Riputazione di Carlomagno appo il popolo alemanno. — Leggenda
intorno a lui come santo. — Culto alla imagine di lui.
</p>
</div>

<p class="yrs">
768 — 814.
</p>

<p>
Il nome di Carlomagno riempiè il secolo del medio evo, più grande
ancora al tempo di Filippo Angusto che fra i contemporanei<a class="tag" id="tag124" href="#note124">[124]</a>. Quel
vasto intelletto, quell'uom forte signoreggia le generazioni feudali
con la memoria delle sue conquiste, del suo governo, della gagliardia
del suo corpo, delle imprese sue maravigliose; un certo che di straordinario
si mesce al regno suo, egli è argomento a una quantità di
croniche, di leggende, di canzoni eroiche, che celebran la sua vita,
le sue parole, le sue conquiste e i suoi miracoli; esse il fanno grande
in uno e santo. Nessuno fra i re delle tre stirpi ebbe a lasciare orme
profonde come le sue nello spirito dei tempi; infiniti sono i documenti
che di lui trattano; i Benedettini raccolsero più di ottocento
frammenti che a lui si riferiscono, e la raccolta del Pertz forma da
sè sola ben tre gran volumi in <i>folio</i>, tutti sopra il solo suo regno,
dove con paziente erudizione fu ragunato tutto che riman delle memorie
intorno alla persona dell'imperatore; le croniche, le carte, le leggende,
i diplomi, i sigilli, tutto in somma (salvo la storia epica e
<span class="pagenum" id="Page_135">[135]</span>
romanzesca) trovasi accolto nell'opera di quel dotto paziente, e tenero
della sua patria, che conservar volle ogni più minima pietra del maestoso
edificio del primo de' Carolingi.
</p>

<p>
Le croniche, che sono le fonti di maggior pregio da cui derivare
la storia di Carlomagno, possono ristringersi a quattro principali, e
comprendono rilevate ed esatte nozioni intorno alla vita di lui come
re e come imperadore; le prime di esse croniche, col titolo di Annali
d'Eginardo, sono, per via di congetture, anzichenò arbitrarie, attribuite
al cancelliere di Carlomagno; ma non v'è indizio a chiarircene;
sono annali monastici, scritti poco men che giorno per giorno
e tali che si distinguono anche per la forma, dall'opera non contradetta
di Eginardo: <i>La vita di Carlomagno</i>. Strano sarebbe invero
che dopo aver sì partitamente descritto i fatti e le gesta del suo
signore, Eginardo avesse raccolto, entro i termini medesimi, altri
annali, e replicato il suo biografico lavoro. Cotesti annali, correttamente
scritti, rivelano la monastica e la latina origine del loro autore,
e porgono tutti gli indizi d'un'opera contemporanea; gli avvenimenti
vi son riferiti giorno per giorno con iscrupolosa fedeltà, chè lo
scriver la storia in que' tempi era un dovere di religione, un'opera di
santità, nè allegavasi fatto alcuno che non fosse nella coscienza del
cronista, povero fraticello, che passava la vita a istruirsi e a cercar di
ciò che importar potea di sapere alle venture generazioni<a class="tag" id="tag125" href="#note125">[125]</a>. Questa
prima e maggior cronica, ch'io tengo esser opera di qualche monaco
della badia Seligenstad, fondata da Eginardo, principia dal regno di
Pipino il Breve, e giunge fino al mezzo dei tempi di Lodovico, d'onde
poi cominciano i grandi annali di San Bertino e di Fulda, continuando
così la serie delle tradizioni scritte intorno ai Carolingi, che vengon
di prima fonte dai monasteri. Gli annali sono generalmente freddi,
aridi, laconici; e accennano i fatti con quella brevità che i sommari
ed i titoli dei capi nei libri di storia; gli avvenimenti sono raccontati
<span class="pagenum" id="Page_136">[136]</span>
così come cascano dalla penna, senza colori, senza commenti; sono la
cronologia sacra del monastero, la serie dei tempi che scorrono dinanzi
a que' padri, come il grande oriuolo a polvere delle Ore.
</p>

<p>
La <i>Vita di Carlomagno</i>, opera incontrastata di Eginardo, differisce
dagli annali in ciò, che questi si frammettono dei fatti generali della
società, intantochè nella vita composta dal fido amanense e cancelliere
del gran Carlo, non trattasi che della persona sua, delle sue
azioni e del suo modo di vivere; tutti ivi sono religiosamente raccolti
i fatti e detti suoi, sì che per quest'opera misurar tu puoi la
gigantesca statura sua di sette piedi, e sentir la sua voce, acutissima
in quel capacissimo petto, e apprender le prodezze del suo poderoso
braccio e le abitudini della sua vita, e tutto che fu da lui operato
dall'infanzia sua fino alla morte. Eginardo, ammiratore appassionato
di Carlomagno, ha vissuto in palazzo con lui come suo famigliare, e
gode di seguirlo alla guerra, fra mezzo alle battaglie e nella vita
privata, onde per questo rispetto, non v'è monumento che desti più
viva nè più forte curiosità dell'opera da lui lasciata, la quale fu
scritta da esso dopo la morte del suo signore, e al principio del regno
di Lodovico Pio, quasi per dare nella grandezza del padre, un grande
ammaestramento al figliuolo, e mostrare ad un imperio, che già decade,
l'opera sublime compiuta da Carlomagno.
</p>

<p>
Dassi il nome di <i>Cronaca del monaco di San Gallo</i> (avuta in dispregio
da molti eruditi) al <i>racconto dei fatti e delle gesta</i> di Carlomagno,
scritto in quella badia di San Gallo poco distante dal lago
di Costanza, tanto al principe diletta, e il cronista chiamato col nome
di <i>monaco di San Gallo</i>, è uno scrittor di leggende di viva e poetica
imaginazione, che si piace di raccoglier tutti i fatti e l'epiche
tradizioni. Egli non è, a dir vero, autore contemporaneo, ma ogni
cosa ha cercato che referivasi a Carlomagno, e ogni cosa racconta di
buona fede, e se veduto non ha cogli occhi suoi propri, o udito co' suoi
propri orecchi quanto ei riferisce, l'ha tratto almeno da pura sorgente.
Da Vernebetto, un de' confratelli suoi, che visse alla corte di Lodovico
Pio, attinse quant'ei sa delle faccende ecclesiastiche, e da Adelberto,
un dei fidi leudi che seguirono Carlomagno nelle sue spedizioni contro
i Sassoni, gli Unni e gli Avari, egli ebbe quanto sa delle faccende
domestiche e militari. Appoggiato a queste autorità, da lui molto consultate,
il monaco di San Gallo reca una moltitudine di leggende e
di canzoni eroiche sulla vita domestica di Carlomagno come re e come
imperatore, ned egli è altrimenti un cronista grave e malinconico, siccome
il grido della notturna strige sul campanile del suo monastero;
ma facondo, novelliero, allegro, spiritoso; lo stile suo è colorito, caldo
come il vino di Reinfeld. Che di più poetico, esempigrazia, del racconto
<span class="pagenum" id="Page_137">[137]</span>
della guerra di Lombardia, colà dov'ei descrive quelle selve di
lance, che paiono spighe di ferro cresciute nelle campagne del Milanese!
Il monaco di San Gallo è un po' ciarliero; ma perchè volergliene
male? Nè sprezzare si dee pur la vecchierella, che girando
l'arcolaio, racconta le storielle del suo tempo, le leggende, i
fatti e le imprese d'un uomo famoso. Io per me ho caro di veder
Carlomagno quistionar coi cantori, sgridar gli ufiziali del palazzo,
rimunerar questo, minacciar quello e tutti spaventarli con lo sguardo
suo, con la sua voce acuta e stridula sì, ma sonora, e appunto in questa
forma ce 'l rappresenta il monaco di San Gallo. Nella storia, i più
curiosi non sono altrimenti i fatti; e non son eglino tutti sempre i medesimi
al par delle passioni degli uomini e degli affetti loro? L'importante
a vedersi è l'aspetto della società. Un cronista non racconta
mai cosa estranea ai costumi del suo tempo, e che altro più si dee
richieder da lui della puntual relazione dei casi della vita e degli
usi, fra i quali egli vive? Io l'ho letto e riletto, e seriamente consultato,
il monaco di San Gallo, perch'egli mi presenta Carlomagno
nella sua vita privata, con quella sua violenta giustizia, con quelle
sue germaniche passioni, con quella sua inclinazione a frammettersi
d'ogni picciola cosa; e quasi direi perch'egli m'ha fatto conoscere i
pettegolezzi della sua corte. Nella vita di un grande, le più note
generalmente sono le grandi cose; ma spesso anche abbiam bisogno
di riposarci nelle picciole.
</p>

<p>
Il <i>poeta sassone</i>, un de' cronisti più vivaci del regno di Carlomagno,
non iscrisse altrimenti nella lingua dell'antica sua patria.
Nasceva costui da un di que' fieri Sassoni che si opposero alle armi
dell'imperatore, e che questi disperse poscia ne' monasteri. Anch'egli
visse nelle solitudini del chiostro, dove descrisse i fatti e le imprese
avvenute a' giorni suoi, in tempo che quasi tutte le maggiori comunità
monastiche noveravan fra loro qualche religioso Sassone, venuto
di lontano a cercar ivi un porto nelle tempeste che gravavano sulla
patria sua. Il poeta sassone scrisse nel deserto la sua cronica in versi,
e comecchè poco abbia studiato gli antichi, nondimeno qualche reminiscenza
v'ha di Virgilio nel suo verseggiare. Il suo forte è il genere
descrittivo, e però gode di farci assistere a tutte le pompe delle corti
plenarie, e si compiace nel dipingere queste magnificenze di Carlomagno;
descrive tutti gli avvenimenti, la venuta de' papi, le cacce,
i conviti, la corte, la famiglia dell'imperatore, e si vede ch'egli ha
serbato l'amor delle canzoni e dei poemi eroici degli scaldi e cantori
della sua patria. Forse altresì ch'egli tolse le pitture sue più vivaci
da taluna di quelle tradizioni scritte in lingua germanica, e il poeta
<span class="pagenum" id="Page_138">[138]</span>
sassone altro non è che un traduttore di quei canti bellicosi che animavano
i guerrieri del Reno alla battaglia.
</p>

<p>
<i>Le Croniche di San Dionigi</i>, sì famose nei fasti della cavalleria,
niente hanno di originale, però che altro non sono se non una gran
raccolta o una ricapitolazione di annali e di tradizioni intorno a quel
tempo. I monaci nel silenzioso <i>scrittorio</i><a class="tag" id="tag126" href="#note126">[126]</a> della badia reale, non faceano
già un racconto loro proprio, almen quanto ai tempi andati, ma raccoglievano
con giudizio i migliori documenti e le tradizioni più certe
del passato; ond'è che per Carlomagno e pei Carolingi in generale,
che tanto beneficarono la <i>reale badia di San Dionigi</i>, essi tolser
gli annali attribuiti ad Eginardo, de' quali il testo loro altro non è
che una traduzione fedele ed esatta, che fu poscia in progresso di
tempo trasportata nell'antico idioma francese, e le poche incidenze
che vi si trovano sono per la più parte osservazioni fatte dai cronisti,
o tradizioni tolte da altre croniche. Tutto che a San Dionigi scrivevasi,
veniva, come dir, da un'inquisizione; niente si dicea che non fosse
prima passato per lo staccio della verità, e quando un fatto era consegnato
in quelle pagine, facea piena fede in giustizia, tanto che poi
la <i>Cronica di San Dionigi</i> divenne il giornale politico del medesimo
Carlo VI. E nondimeno in queste grandi croniche di Francia trovò
pure una nicchia la leggenda di Turpino; sì la leggenda del famoso
arcivescovo di Reims, Turpino, che gode di una sì popolare
rinomanza insieme con Carlomagno, di quel Turpino che forma pur
sempre le delizie di noi quanti siamo, amatori dei tempi antichi; di quel
Turpino sì celebrato nelle leggende dei quattro figliuoli d'Amone e
nel poema di Roncisvalle, dove il fiero vescovo, con l'elmo in capo,
e munita la mano di ferreo guanto, atterra a mazzate gl'infedeli, per
non versare il sangue umano. Tutto prova, è vero, che i fatti e le imprese
riferite in questa leggenda di Turpino, sono falsati; ma nessuno
negar può che questa istoria, scritta come fu nell'undecimo o nel
duodecimo secolo, non abbia riprodotte le tradizioni e le idee contemporanee
intorno all'impero di Carlomagno.
</p>

<p>
Accanto alle quattro principali cronache de' tempi carlinghi vengono
a schierarsi altri antichi racconti, meno importanti, ma curiosi
del pari per la loro origine: tali sono gli annali di San Bertino, che
non si voglion punto confondere col cartolare, pia significazione dei
costumi di quel tempo; poi le gesta di Carlo il Grande, scritte in
versi in un monastero della Germania, specie di traduzione degli
<span class="pagenum" id="Page_139">[139]</span>
annali d'Eginardo; poi la cronica del monaco d'Angoulemme, meridionale
testimonianza dei costumi e degli usi della corte di Carlomagno.
Ai quali documenti d'antica data è da aggiungersi la cronografia
di Teofane, il solo, tra gli storici bisantini, che abbia parlato
un po' in largo dell'imperatore d'Occidente. Questo Teofane viveva
in principio del nono secolo, nè lasciava d'impacciarsi nell'opera sua
delle cose che avvenivano a Roma, della fuga di papa Stefano, e dell'esaltazione
dei Carolingi fin da Pipino. Paolo Diacono, d'origine
longobarda, com'egli è, appena concede al regno di Carlomagno e
dei Franchi qualche pagina breve e concisa al par degli annali più
aridi dei monasteri. Pur nondimeno nella sua men che compendiosa
relazione, egli non dimentica i figliuoli, la moglie, la famiglia tutta
di Carlomagno, per la cui figlia, di nome Adelaide, natagli nella
breve e luminosa sua guerra d'Italia, e morta giovinetta, lo stesso
Paolo scrisse l'epitaffio, e così per un'altra di nome Ildegarda.
</p>

<p>
Eccoci ora agli annali di Fulda, scritti nella nobil badia carolingica,
i quali comprendono le memorie della seconda stirpe, in modo che par
ch'ivi finiscano, tanto quei monaci fuldensi erano Austrasii in anima
e in corpo! O vetusta badia, più non sorgono sul suolo tuo, pestato
dalla guerra, che meste e tacite ruine, ma pure gli annali tuoi sopravvissero
ai guasti del tempo!<a class="tag" id="tag127" href="#note127">[127]</a> Fulda e San Gallo furon le due alemanne
sorelle, che custodiron come caste figliuole gli archivi del
loro padre e benefattore. Nelle solitudini di Sant'Arnoldo di Metz,
conservavansi pure altre relazioni del regno di Carlomagno, chè ogni
fatto degno di storia era gelosamente raccolto e celebrato. Nel monastero
di San Gallo serbavasi un poema latino su Carlomagno e
sull'abboccamento suo con papa Leone, avvenimento importantissimo
per la generazione, però che indi venne la cagione e il principio di
quella grande restaurazione dell'impero d'Occidente; il papa e l'imperatore,
stretti per mano, se ne vanno a Roma, scambievolmente
prestandosi la forza loro, e un vecchio monaco di San Gallo gode di
serbarne ricordo; laddove questa fondazione d'un vastissimo impero
appena provoca l'attenzione di qualche annalista bisantino; di Costantino
Manasseo, esempigrazia, il quale, detto che papa Leone rinunziò
al governo dell'antica Roma, soggiunge: «Egli unse dalla
testa ai piedi, secondo il rito de' Giudei, il nuovo imperatore; l'antico
legame con la prisca Roma fu rotto, la spada separò la figlia
dalla madre, e Roma, sciogliendosi dalla vetustà, è tornata giovine.»
</p>

<p>
Le <i>Vite dei Santi</i> son pur una fonte, ch'egli è mestieri consultar
continuamente chi scrive intorno alla storia del medio evo, non già
<span class="pagenum" id="Page_140">[140]</span>
per accettar tutto che la pietà del servo narra del padrone, a' miracoli
del quale tien dietro, ma sì per la pittura dei costumi ch'ivi trovasi
intera. E qual è il secolo che non abbia le sue leggende? Qual è l'uom
sovrano, di cui posteri e contemporanei non dican favole e novelle?
Chi non ha la sua storia romanzesca, la sua mitologia vicino alle
realità? Quando s'è riempiuto il secolo d'un nome, gli è ben d'uopo
che storici e poeti giustifichino l'ammirazion loro col raccontarne prodigi,
gli è ben d'uopo che dicano perchè posero un uomo in tanta
altezza; ond'è che se tu leggi, esempigrazia, il leggendario dei santi,
scritto dal celebre arcivescovo Iucmaro, ci trovi particolarità e fatti
della vita domestica di Carlo Martello, di Pipino e di Carlomagno;
e così l'anonimo che scrisse la vita del beato Alcuino, racconta mille
particolarità intorno alle corti plenarie e agli studi, al tempo dell'imperatore.
</p>

<p>
Ma il più ampio, il più ragguardevole di siffatti leggendari, si è
il libro, o per così dire il poema, sì particolareggiato e rilevante,
noto sotto il titolo di <i>Miracoli di san Benedetto</i>, scritto dal franco
Aldorano, monaco di San Benedetto. Ivi, nella lunga relazione dell'innumerabili
fatiche di quell'uomo smisurato, che fondò la civiltà
e la regola in Occidente, troverete l'episodio del conte Rodolfo
e della sua concubina, sprofondata nell'inferno, racconto che assister
ci fa a tutte le larghezze ed a tutti i donativi fatti già dai re alla
badia di San Benedetto in sulla Loira, dov'essa è navigabile; curioso
documento sul commercio dell'era carolina. Leggete ancora i <i>Miracoli
di san Dionigi</i>, scritti da un pio religioso di questa badia nel nono
secolo, e per conseguente contemporanei, e vedrete che questa leggenda
è una specie di descrizione della vita civile sotto i Carolingi.
Che se poi vi piace far cognizione degli usi germanici di Carlomagno,
e sapere i silvestri costumi della Svevia, del Reno e della Mosa, scorrete
le relazioni dei <i>Miracoli di san Goaro</i>, scritti da un monaco
della badia di Prumia, fondata dall'imperatore. Qual germanica semplicità
in quelle narrazioni! Tutto ivi, per verità, si riferisce al Santo,
tutto volge a chiamar la venerazione e i doni sul monastero; ma
pure queste leggende del bosco e del deserto ci danno assai bene a
conoscere i tempi caroliniani, e in queste vite de' santi si trovan più
che altrove le particolarità della vita pubblica o privata di quelle
generazioni. Onde chi ama le cose antiche, legga i <i>Miracoli di san
Vandregisillo</i>, abbate di Fontenelle, che contengon la storia della conversione
di un Sassone; legga la <i>Vita di sant'Angilberto</i>, abbate
di San Ricchieri, e vedrà come Berta, una delle figliuole di re Carlo,
presa da grandissimo amore per Angilberto, ch'ella vedeva esser più
che qualunque altro caro a suo padre, ardentemente desiderando d'averlo
<span class="pagenum" id="Page_141">[141]</span>
a marito, nè attentandosi in cuor suo di dirlo al padre, fece in
modo tuttavia ch'ei lo venne a sapere. Il quale, benchè di mala voglia
vedesse la figlia sua in preda a quest'amore, pure per tema di peggio,
e considerato che Angilberto discendeva d'antica e nobil prosapia,
aderì al desiderio della figliuola, e vedrà come avutala questi in
isposa, depose l'abito sacerdotale, e lasciata la corte, venne a stabilir
la sua dimora a San Ricchieri, sdegnando le vane pompe degli
onori, per vivere in quel monastero con la sua Berta, la quale pigliò
pure il velo nel chiostro medesimo.
</p>

<p>
La vita di Gregorio Magno, scritta da Giovanni diacono, ne rende
informati di curiosi particolari sull'introduzione del canto romano
nella Gallia, e con questi particolari appunto si viene scrivendo e
componendo la storia. «Re Carlo, scosso dalla discordanza che era
tra il canto sacro dei Romani e quel dei Galli, ne chiese la cagione,
e questi ultimi adducevano che il canto romano era stato corrotto da
arie nazionali, gli altri all'incontro sostenevano la purezza delle loro
melodie. Onde il re dimandò allora dove si trovasse l'acqua più pura,
ed ognuno affrettato essendosi di rispondere alla fonte, il re soggiunse: — Or
bene questo sia detto per noi che abbiamo fin qui bevuto
l'acqua corrotta del rigagnolo; purifichiamoci alla fonte eterna. — Lasciò
quindi presso a papa Adriano due cherici, e quando tenne che
fossero abbastanza ammaestrati, li richiamò alla sua metropoli di Metz,
d'onde purificò poi il canto di tutta la Gallia. Se non che morti, indi
a gran tempo, essi cherici, si fu avveduto che il canto ecclesiastico
nella Gallia erasi di nuovo falsato, e disse: — Torniamo di nuovo alla
fonte. — E tanto fece, che il papa, cedendo alle sue istanze, mandò in
Gallia due altri cantori, pe' quali fu provato che il canto gallico erasi
di nuovo corrotto per colpa di chi lo esercitava, benchè i cherici di
Metz fosser quelli che manco si scostavano dal canto romano; sì che
da quel tempo in poi si tiene per indubitato, che quanto il canto di
Metz s'è scostato da quel di Roma, altrettanto il canto dell'altra
Gallia s'è scostato da quello di Metz<a class="tag" id="tag128" href="#note128">[128]</a>.»
</p>

<p>
Or mentre queste leggende e questi maravigliosi racconti, se hanno
qualche importanza, si è per l'orme che recano profondamente
impresse dei costumi di quei tempi, nelle carte, nei diplomi e
nei capitolari ci ha invece un'autenticità che più dubitar non lascia
dei fatti e degli atti della vita da essi testificati. Certo che in
generale la lettura di queste carte è arida e infeconda, siccome quella
degli atti rogati da un notaio, o trascritti negli archivi d'un tribunale;
ma per l'antiquario che raccoglie le reliquie del passato, son documenti
<span class="pagenum" id="Page_142">[142]</span>
atti a porgere una nozione generale delle consuetudini civili di
una società, e due sono i risultamenti che dallo studio di essi si ottengono:
prima quello di stabilir le date, sì che più dubitar non si può
che un fatto non sia proprio avvenuto al tempo assegnato, essendo
la carta o il diploma il miglior modo a stabilir tutta la serie dei
tempi d'un regno, il principio suo, il mezzo ed il fine; poi, ciò che
ancor meglio ci guida nel curioso studio del medio evo, il riferirsi
della maggior parte di questi atti alle transazioni private in mezzo
a quella generazione. In così fatte scritture trattasi spesso della vendita
d'un benefizio o d'un allodio, o anche d'un cavallo da guerra;
e dove hai un atto di donazione d'un pezzo di terra o d'un
mulino alla badia; dove una scritta di matrimonio, e dove l'emancipazione
d'un servo con le formali consuetudini d'ogni singola
nazione, in che appunto questi atti hanno un pregio storico. Il
cartolare comprende in sè la raccolta di queste carte, titoli antichissimi
a comprovar la legittima proprietà dei beni monastici, e lo
studio meditato di quelle antiche pergamene, è, a così dire, una maniera
d'iniziazione al medio evo. I capitolari, foggiati sopra più ampie
basi, sono codici che abbracciano le consuetudini generali della società;
la carta è l'atto della vita privata dal barone sino al servo;
i capitolari sono lo statuto per ogni razza, per ogni frazion sociale,
per ogni popolo, pel dominio e per la proprietà pubblica; i diplomi
procedono dai re; le carte dai conti, dagli abbati, dai borghesi ed
anche dai servi; tutti elementi che rischiarano la storia, e stabiliscono
i costumi di ciascuna età.
</p>

<p>
Fra le reliquie di quei tempi antichi, io trascelsi un de' monumenti
più preziosi a personificare in un sol quadro l'intera vita della comunità
monastica, ed è il <i>Cartolare di San Bertino</i>, cioè la conserva
delle carte e diplomi che costituirono e arricchirono quella
grande badia. Le potenti comunità di quel tempo non eran già solo
silenziose solitudini, in cui uomini meditabondi, al sicuro dalle mondane
passioni, attendevano a coltivar la terra, ad ampliare il regno
della scienza ed a pregare, ma sì ancora corpi politici che si frammettevano
negli affari del mondo. Gli abbati, eletti quasi sempre dai
monaci e confermati dal papa, conducevan vita vigilante ed attiva,
ed esercitavano grande autorità sull'intero corpo civile. Accadeva egli
che i pontefici convocassero un concilio per dare assetto alle cose della
Chiesa, o che il sovrano bandir facesse una dieta militare del campo
di maggio? gli abbati delle principali fondazioni monastiche v'accorrevano
colla mitra in capo e la stola al collo per deliberare intorno
alle pubbliche faccende. Francati, com'essi erano, dalla giurisdizione
episcopale, tutti gli obblighi loro eran verso Roma, sorgente
<span class="pagenum" id="Page_143">[143]</span>
dell'unità cattolica: avean frequente, attivo carteggio co' re e coi
papi, nè trattavano solo gl'interessi de' lor monasteri, ma venivano
anche per l'esperienza loro consultati intorno ai casi della vita pubblica;
nulla faceasi anzi nel mondo senza la cooperazione o il consenso
dei capi di quelle colonie monacali che signoreggiavano la
Gallia, la Germania e l'Italia.
</p>

<p>
I monasteri formavano di que' tempi una vera, tanto agitata, quanto
faticosa repubblica, nella quale i monaci adoperavano nella elezione
d'un abbate tutto il fervore della democrazia elettorale, con maggioranze
e minoranze, e calde ed appassionate opposizioni: nè al medesimo
abbate non era, quando eletto, troppo facile esercitar intera
l'autorità sua; e talvolta ci avean tra i monaci più vecchi di quelli
che la facean da tribuni a difendere gli antichi privilegi della badia.
L'eguaglianza più perfetta regnava dovunque tra i membri di una
stessa comunità, però che il monastero era rifugio anche ai grandi
della terra: i principi scaduti eran cacciati nei chiostri siccome fossero
prigioni di Stato, e a finir v'andarono re longobardi, capi sassoni
e conti bavari. Corbeja, San Bertino e Sant'Ovano chiusero le
ferree porte loro dietro a non pochi re di corona, i quali, confusi
colà entro fra l'innumerevole famiglia dei frati, non avean cosa che li
distinguesse dagli altri servi di Dio ricoverati dall'eremo e dalla badia.
Ora tutti questi casi e fatti erano raccolti dai monasteri, e ne
tenevano nota; e a queste note aggiungevano indi carte e allegati,
originali documenti che giustificavano le relazioni del monaco, a cui
era commessa la cura di raccogliere il cartolare, il qual monaco avea
nome, quasi dappertutto, di fratello archivista, deputato a far tesoro
d'ogni minimo titolo che si riferisse alla badia.
</p>

<p>
Niuno v'era al medio evo che non sapesse l'antica celebrità del
monastero di Sithieu, fondato da san Bertino, non lunge da Sant'Omero.
Era san Bertino un pio monaco, nativo di Costanza sul Reno,
città romana e nido già di sapienza e di luce. Abbracciò lo stato monacale
con sant'Omero, il primo che incivilì la Fiandra, e seguíto
da parecchi devoti compagni, andossene in quella provincia, ch'ei
con essoloro toglier doveva all'ignoranza e all'idolatria. Giunti nel
paese di Terrovana, ivi per prima cosa edificarono una chiesa tutta
di muro, contro l'uso di quel tempo, che era di edificare in legno, e
la ornarono di mosaici e di colonne, e circondarono intorno di celle,
che divennero in breve tempo troppo anguste, onde ne fu spiccata
una colonia di lavoratori, la quale, guidata da san Bertino, avviossi verso
la città di Sant'Omero, dove i religiosi corsero le campagne a cercar
un ricetto e un luogo adatto alla coltura. Or mentre stavano pregando
Dio per questo, ecco venire a loro un ricco Franco, di nome Adroaldo
<span class="pagenum" id="Page_144">[144]</span>
il quale già vecchio e senza eredi, mosso da devozione verso san
Pietro, donò a que' poveri monaci una villetta chiamata Sithieu;
ed essi vi lavorarono intorno sei o sette anni, e rizzaronvi una cappella;
poi coll'andar del tempo, il monastero andò sempre più ampliandosi,
finchè un'altra colonia venne a stabilirsi sur un monticello
vicino, fabbricandovi una chiesa ed un cimitero, e tutte queste succursali
formarono di poi la grande abbazia.
</p>

<p>
La lista degli abbati di San Bertino fu indi tosto ricca di nomi illustri;
intantochè le altrui donazioni allargavano continuamente i poderi suoi.
Gli abbati erano talvolta di schiatta regale, cioè figli di prefetti palatini
e di re merovingi; ma nulla più valse a innalzarla nel concetto
de' popoli, dell'aver essa raccolto gli ultimi de' Merovei. La prole dei
re criniti fu cacciata in quella solitudine, convertito il monastero così
in una prigione politica, nè più s'udì parlare di quella progenie fulminata
dalla fortuna; San Bertino fu, come dire, il sepolcro de' Merovei,
e gli abbati, complici umilissimi del nuovo lignaggio, spensero
colà entro gli ultimi rampolli dell'antico.
</p>

<p>
Il cartolare di San Berlino appena tocca un motto di Childerico,
l'ultimo di que' Merovei che pure aveano a quella badia conceduti
tanti privilegi. «Dopo qualche tempo, dice il cartolare, il re Childerico
avendo finita l'ultimo scorcio di sua vita nel monastero di
Sithieu, fu sepolto nella chiesa di San Bertino.» Nè una parola pur
di compassione su questa morte, nè un lamento su questo re d'una
famiglia scacciata; egli è rinchiuso, e muore come il più oscuro di
que' monacelli, e appena il suo nome è scritto nella liturgia; più anzi
si parla della storia d'un abbate, della sepoltura d'un cantore, che
d'un re scaduto, però che la Chiesa è ligia al degno figliuol di Pipino.
Onde Carlomagno anch'esso ricolma di privilegi i monaci di
Sithieu o di San Bertino.
</p>

<p>
Le prigioni di Stato sotto l'impero di Carlomagno furono adunque
San Bertino, Corbia, Fontanella, Sant'Ovano, Fulda in Germania, e
Montecassino in Italia, tutti monasteri continuamente popolati di vinti,
sì che l'imperatore, ben servito, rimerita i sostenitori dell'autorità
sua col seguente diploma: «Carlo, per la grazia di Dio, re dei Franchi,
uomo illustre, esercitando la podestà nostra reale, confermiamo
i doni fatti dai nostri predecessori ai luoghi santi, secondo la regia
consuetudine. Venuto dunque alla nostra presenza il venerabile Ardrado,
abbate del monastero di Sithieu, edificato in onore della madre di
Dio e degli apostoli Pietro e Paolo, ricordando alla real munificenza
nostra quanto i nostri antenati fecero per le immunità del monastero,
fra le quali, per esempio, quella che nessun giudice pubblico entrar
possa nelle terre della badia a giudicare le cause, noi abbiamo confermato
<span class="pagenum" id="Page_145">[145]</span>
i detti privilegi in ogni cosa che vantaggiar possa il monastero.»
Ed appiedi è il sigillo del gloriosissimo Carlo; il qual sigillo, copiato
come fu nel cartolare, rappresenta un volto grave, perfettamente
delineato, con la corona in fronte; barba folta, occhio grande, naso
di forma germanica. Che sia questo il tipo carlingo?
</p>

<p>
Pochi anni appresso, il monastero di Sithieu ottiene un altro regio
diploma, che porta in fronte: <i>De venatione sylvarum</i> (della caccia
ne' boschi); ed ivi Carlomagno prende il titolo di re dei Franchi e
dei Longobardi e di patrizio di Roma. «Noi confermiamo, ivi è detto,
per l'eterna nostra salute, i doni da noi già conceduti ai servi di
Dio; e però si fa noto ai presenti ed ai futuri, aver noi conceduto ad
Ardrado abbate, ed ai monaci del monastero di Sithieu, la facoltà di
cacciare nei boschi, così essi come la loro gente, sì che possano aver
modo ad uccider de' capriuoli, affin di servirsi delle loro pelli a coprire
i libri ed a far guanti e cinture, e questa facoltà s'intenda
concessa loro in perpetuo.» Onde, se gli abbati di San Bertino dimandavano
di poter con pelli ferine coprire i loro volumi, per difenderli
dai guasti del tempo, segno è che aveano già una libreria
ragguardevole. Infatti ancor giunto non era il trambusto che fu alla fine
del secolo nono, nè i Normanni aveano ancora saccheggiati e arsi i
monasteri.
</p>

<p>
Non pochi erano i libri al tempo di Carlomagno, e formavano come
a dir le reliquie dell'antica sapienza e il vanto del monastero. Alcuni
di quei cataloghi, che ancor ci rimangono, comprendono non che tutte
le opere dei padri della Chiesa, come sono san Girolamo, san Paolo
e gli altri, e le antiche e sacre scritture, anche gli autori profani,
Virgilio, Orazio e fin Ovidio co' suoi poetici amori. Ci avea severissime
pene contro chi distruggesse i libri, e quella pure della scomunica,
troppo importando il salvar que' preziosi tesori dalla malizia o
negligenza altrui. Il carteggio epistolare degli abbati di San Bertino
coi papi era attivo e continuo, e godendo eglino il privilegio di dipender
direttamente, per la loro giurisdizione, dai pontefici romani,
chiedevano ad essi consigli sui negozi del mondo, ed in ogni cosa
aveano a che fare: ne' concilii, nelle adunanze pubbliche, nei placiti,
e ci venivano colla mitria in capo e il pastorale in mano.
</p>

<p>
Vedete voi que' marmorei pontefici corcati sopra i loro monumenti
con iscrizioni dei tempi caroliniani? Sono gli antichi abbati di Sithieu,
rosi dai secoli; ma fu un tempo in cui questi uomini potenti,
all'ombra del loro monastero, contrastavano contro i re medesimi, custodivano
i re scaduti, avean giurisdizione sovrana, e regi dominii,
e una repubblica sotto il reggimento del pastorale. Bello era veder quei
monaci darsi d'attorno, all'appressarsi dell'elezione, e opporsi vivamente
<span class="pagenum" id="Page_146">[146]</span>
a quell'abbate, che troppo pio avesse voluto introdur la riforma
nel monastero, ponendo innanzi i loro privilegi, a cui erano affezionati
come alla vita medesima. Ma questo nome di riforma, bene udire
il facevano i pontefici più severi e religiosi, e quando i monaci si scostavano
dalla regola austera, imposta da san Benedetto, scriveano
loro: «Emendatevi, però che l'ozio è contro la vostra Regola.» E
quando essi troppo a lungo sedevano in refettorio, o non osservavano
i digiuni comandati dalla Chiesa, o violavano i canoni dei concilii,
se si abbeveravano di vin generoso, se satollavansi co' pesci del vivaio,
o con la selvaggina del bosco, i papi li minacciavan dell'interdetto,
e venerandi custodi, come questi erano, della santità de' costumi, non
pativano nè il praticar delle donne per entro alle celle, nè la vita romorosa
della caccia per le foreste. Simili riforme erano eziandio tentate
da qualche vigile abbate o austero vescovo; ma allora che recalcitrar,
che gridare! Que' religiosi che non volean saper di riforma,
mormoravano contro l'abbate dittatore, i pochi, stretti in tempestose
leghe, con lui contrastavano, e il cartolare di San Bertino appunto a
conoscer ci dà la storia di così fatti contrasti.
</p>

<p>
Gli annali dei monasteri sono nel medio evo la parte attiva, intellettuale,
politica della storia; ma s'ha egli a porre allo stesso ragguaglio
e dare il medesimo pregio alle canzoni eroiche, vere epopee
di quell'età? Nessuna di siffatte tradizioni, ci convien ridirlo, fu scritta
contemporaneamente al regno di Carlomagno, e fatica gittata sarebbe
il cercarvi i fatti veri della vita del grande imperatore; sono anzi
ricami intessuti sull'ordito dei fatti veri, narrati dalla cronica, dove
al tutto manca la verità in quella che chiamasi cronologia storica;
gli autori di queste canzoni eroiche pigliano un fatto, e lo acconciano
a modo loro, in quella guisa che i miniatori del medio evo dipingevano
Giuditta, Oloferne e gli altri personaggi del Nuovo Testamento,
abbigliati alla foggia che usavasi al tempo in cui miniavano! Così
fanno i trovieri, e tu vedi a piena mano profusi nelle loro canzoni
i colori, e a ogni poco descrizioni di battaglie e di costumi della
vita feudale; e poichè quanto ancor ci resta di così fatti poemi non
va più su del secolo duodecimo, gli è naturale che i trovieri da cui
furono composti, gli abbiano tinti dei costumi e degli usi de' loro
contemporanei, tutti figurandoli in persona di Carlomagno. Il fondo
di tutti questi poemi è lo stesso, solo la coloritura è diversa; le originali
canzoni eroiche schierano uno stuolo di paladini intorno a
Carlomagno, e gli formano la sua pleiade; il conte Orlando, Uggero
il Danese, Olivieri, Turpino, Ganalone di Magonza, i quattro figli di
Amone e il longobardo Astolfo, sono continuamente in campo con lui.
I quali nomi furon dai trovieri tolti alle croniche per attribuir loro
<span class="pagenum" id="Page_147">[147]</span>
quel maraviglioso che forma, come a dire, il fondo dei loro episodi:
le guerre dei Sassoni, dei Longobardi, dei Saraceni, o i pellegrinaggi
di Carlomagno a Gerusalemme o a Sant'Jacopo di Compostella, sono
i temi invariabili dei romanzi cavallereschi: vasto campo in cui tanti
prodi paladini si veggono e tante prodezze! Nè già è che prestar
si debba intera fede a queste cavalleresche epopee; ma nell'indagine
de' tempi antichi, tutti gli indizi e gli elementi giovano a formarsi un
giusto concetto della società.
</p>

<p>
E chiunque ha in pregio la storia, non isdegni pur le verbali tradizioni,
che passarono d'età in età, e delle quali grande numero troverà
sulle rive del Reno e della Mosa, relative al periodo carolino.
In qualunque delle età alemanne egli vegga una statua colossale, con
la corona in capo e la spada in pugno, quello è Carlomagno; se in
vece sia un dipinto, foss'anco un avanzo d'un san Cristoforo dell'Olbein,
esso è pur Carlomagno! La polvere delle ruine ha sepolto
i monumenti da lui edificati, salvo poche reliquie che rimasero in
piedi: Carlomagno fu quello che pose la prima pietra di questo coro
della basilica d'Aquisgrana; vedete quel sepolcro coperto d'un'ampia
lapide? ivi dentro egli posava con giunte le mani; quel sedile di
pietra gli è il medesimo in cui sedeva alle corti plenarie; questo
cerchio d'oro, questa corona era quella di Carlomagno; quest'arca
benedetta chiude le sue ossa; le foreste della Mosa, della Mosella, del
Reno udivano i nitriti de' suoi cavalli e i latrati de' suoi cani; que' castelli
colà oltre, sul monte, le cui ruine si confondono coi poggi indorati dalle
viti, furon le sue dilette dimore, però ch'egli avea caro di spesso visitare
Magonza, la sede episcopale di san Bonifazio. A Francoforte ancor durano
alcune vestigia del suo palazzo; la via in riva del Reno è tutta
carlinga, e tu vi spiri un aere tutto pregno di ricordanze, che tutte
ti richiamano il grande imperator d'Occidente; le instituzioni germaniche,
le leggi, le pompe, le feste, tutto si riferisce a Carlomagno,
il fondatore di tutto ciò che v'ha d'antico e di grande in Franconia,
in Svevia, in Turingia, in Baviera, nella Belgica, dal Reno
fino alla Sala.
</p>

<p>
Ond'è, o grande imperatore, che le generazioni del Reno ti santificarono
e posero la tua vita nelle leggende, e tu divenisti per le
semplici popolazioni dell'Alemagna san Carlomagno! Or quando a Colonia,
ad Aquisgrana, a Magonza, vedi un santo muoversi nella sua
nicchia, e odi suonar gli orologi, e gli inni rimbombar sotto quell'ampie
volte, tutto è per Carlomagno. Scorri le liturgie tedesche, e ci
troverai l'imperatore onorato qual santo; leggi la bolla d'oro, e
apprenderai che da esso derivano tutte le leggi germaniche. Le imagini
di Carlomagno son ivi adorate al pari delle reliquie; si cerca
<span class="pagenum" id="Page_148">[148]</span>
ivi il suo cranio, le sue ossa, le sue pietre, le sue fondazioni, e il suo
nome riempie di superba compiacenza gli abitanti del Reno.
</p>

<p>
Il popolo che si ristora alle tepide sorgenti d'Aquisgrana, nel discendere
gli scaglioni che mettono alla bollente fontana, e nell'appressarsi
la tazza di cuoio alle labbra, pensa a Carlomagno; quella calca
che trae al giubileo della chiesa d'Aquisgrana, nel tempo che si
espongono le reliquie alla vista di migliaia e migliaia di pellegrini
venuti di Baviera e di Svevia; quella calca che inginocchiasi e prega,
s'inginocchia e prega dinanzi al grande imperatore; e il navicellaio
del Reno, nell'intonar le sue tedesche canzoni, le tradizioni o leggende
d'amore, agitato è pur dalle memorie di Carlomagno, di Berta <i>dal
gran piè</i> sua madre, di Emma sua figlia, la nobile amante di Eginardo,
il protettore della badia di Sellinstad, le cui ruine dinanzi a
lui si dileguano fra le ultime nebbie della sera. Di questo modo se
avvien che un grande nome si stampi nella storia d'un paese, tutte
le tradizioni vengono a congiungersi a quello, ed esso diviene il
vanto, la poesia, la forza morale d'una nazione!
</p>

<div class="chapter">
<p>
<span class="pagenum" id="Page_149">[149]</span>
</p>

<h2 id="cap12">CAPITOLO XII.
<span class="smaller">INDOLE E CARATTERE LETTERARIA DEL PERIODO CARLINGO.</span></h2>
</div>

<div class="blockquote">
<p>
Opere letterarie di Carlomagno. — Frammenti delle sue lettere. — Suol versi. — Biografia
d'Angilberto. — Landrado, arcivescovo di Lione. — Agobardo. — Turpino,
arcivescovo di Reims. — Teodolfo, vescovo d'Orleans. — Adalardo,
abbate di Corbia. — Angesiso, abbate di Fontenelle. — Felice, vescovo di
Urgel. — San Benedetto d'Antano. — Altri scrittori oscuri. — Gli studi alla
fine dell'Impero di Carlomagno. — Quanto ei fece a favor delle lettere e delle
scienze. — Teologia. — Filosofia. — Scuole e biblioteche monastiche. — Prototipi
della scienza germanica. — San Gallo. — Fulda. — Magonza. — Scuole dell'Austrasia. — Metz. — Verdun. — Scuole
della Neustria. — San Germano
di Parigi. — Corbia. — San Martino di Tours. — Scuole italiche. — Montecassino. — Morte
del diacono Paolo Lombardo. — Inizio del secolo letterario di
Lodovico, figliuolo di Carlomagno. — Incmaro, arcivescovo di Reims. — Lupo,
abbate di Ferrieres. — Pascasio Radberto.
</p>
</div>

<p class="yrs">
800 — 814.
</p>

<p>
Privilegio degli uomini che primeggiarono nella storia, è l'assorbir
tutto lo spirito d'una età; il secolo piglia nome da loro, non v'ha
letteratura, nè poesia, nè storia, se non all'ombra della fama loro.
Tale si fu a Roma il secolo d'Augusto, e tale al medio evo, il secolo
di Carlomagno; allato alle ampie conquiste, e più alto che l'ordinamento
politico, vediamo l'impero incontrastabile del sapere, uno smisurato
universal desiderio d'ampliarlo, una prepotente inclinazione
pe' classici studi. Nel parlar ch'io feci delle gloriose guerre di Carlomagno,
ebbi a noverare i conti valorosi e forti, che gli furono compagni
nelle imprese militari; ora parmi necessario di pigliar a considerare
gli uomini che contribuirono a far procedere innanzi la
civiltà, molto più che in questo punto luminoso, situato fra la prima
e la terza stirpe, ci ha qualche illustre intelletto che si vuol togliere
all'obblivione dei secoli, e siffatto lavoro formerà il natural compimento
di questi annali. Ho a parlar di opere morte, di idee che più non
<span class="pagenum" id="Page_150">[150]</span>
corrispondono a nulla di quanto alletta l'attual società; ho a dir
come intere generazioni andavano alle scuole de' monasteri per ascoltarvi
sottili dissertazioni; ma oimè! manco per avventura sottili di certi
pensamenti intorno ai diritti ed alle prerogative delle moderne podestà.
</p>

<p>
Carlomagno, a imitazione degli altri grandi uomini, signoreggiar
volea la letteratura del suo tempo con la forza medesima da lui posta a
crearsi l'impero. La natura sua fatta non era per lo studio; infatti, quasi
continuamente affaccendato nelle lunghe sue guerre, come potea trovar
il tempo da dedicare alla lettura ed alla meditazione dei libri? E nondimeno
egli lasciò varie opere messe insieme con iscrupolosa accuratezza.
I capitolari, fra queste, non sono altrimenti letterari monumenti,
nè alcun orma hanno in sè del progresso delle lettere; sono
atti legislativi, scritti di mano in mano, a seconda delle contingenze;
alcuni anche (ommessi dai compilatori e raccolti dal solo Galdasto),
benchè monumenti rari e preziosi, riputar non si deggiono, nè sono
che semplici rescritti e diplomi<a class="tag" id="tag129" href="#note129">[129]</a>; parecchi di quei valorosi conti, usciti
dalla schiatta dei Sassoni, aveano accompagnato l'imperatore alla
guerra contro i Saraceni di Spagna, ed egli, con un capitolare dettato
al suo <i>cancellarius</i>, distribuiva loro grandi tratti di terra in
Turingia, con diritto di far lavorare nelle miniere d'oro e d'argento;
o pure, l'atto da lui dettato era a favor della sua diletta città d'Aquisgrana,
di cui egli stesso ricorda l'antica origine, e gli splendidi
privilegi; o se più vuoi, in qualche altro ad esaltar si fa il titol di
nobile appo i Franchi e i Germani, o diventa poeta descrivendo i
misfatti enormi che si commettono in Francia e in Italia, e dice: «Queste
colpe han provocata la collera di Dio, la sua pazienza è giunta
al colmo, e vuole sterparle col castigo del fuoco agli sciagurati autori
di tante enormezze.»
</p>

<p>
Nel secolo scorso fuvvi come un pellegrinaggio di dotti in cerca delle
opere di Carlomagno, e i padri Martene e Durand, benedettini, andarono
di città in città scorrendo l'Italia, per trovare le tracce dei capitolari
e i documenti dei tempi carlinghi, in che già preceduti gli avea il
padre Mabillon; e le indagini da essi fatte per le biblioteche fruttarono
fortunati scoprimenti, da cui poscia i dotti seppero trarre profitto.
Le lettere di Carlomagno furon quindi raccolte e coordinate, ed una
ve n'ha importantissima da lui dettata e indiritta ad Elipando Toletano
ed agli altri vescovi di Spagna, sul proposito dell'eresia di Felice
da Urgel, fulminata dal concilio di Francoforte. «Oh quanto
grande è il ben che viene dall'unità religiosa! E che v'ha egli di
<span class="pagenum" id="Page_151">[151]</span>
più ammirabile, di più santo della cattolica religione? Perchè dunque
infrangere la venerabile autorità sua? Poco era per costoro il vivere
in mezzo ai Saraceni di Spagna, che gravar vollero la propria
condizione con un errore ancor più funesto, errore unanimamente
condannato da un concilio di vescovi rappresentanti tutte le chiese
dell'impero. Orsù! accettate in pace questa sentenza dei concilii, nè
vogliate presumervi più sapienti della Chiesa universale.» Tali sono
le parole di Carlomagno in quella lettera autenticata col suo sigillo<a class="tag" id="tag130" href="#note130">[130]</a>.
</p>

<p>
L'imperatore la fa pur da teologo in una curiosa spiegazione che
egli dà intorno a <i>Settuagesima</i>, <i>Sessagesima</i>, <i>Quinquagesima</i>, nomi
ecclesiastici delle tre domeniche che precedono la quaresima; e
questo avviene appunto in quel tempo ch'egli ha più da far come
re dei Franchi e dei Longobardi, e ch'egli attender dee a più guerre
ad un tratto. Mente in vero suprema e maravigliosa! La più curiosa
di queste lettere dimostra il suo nobile amore agli studi, volendo
egli che sieno aperte scuole in tutte le chiese. «E ponete, dice, a condur
queste scuole uomini atti.» Poi, il fiero principe, uscito dalle
foreste, si fa ad enumerar quivi lungamente i vantaggi della scienza,
madre e fonte di tutte le cose<a class="tag" id="tag131" href="#note131">[131]</a>; dove si sente già il pensare di
chi ha corso l'Italia, dell'amico d'Adriano, del patrizio di Roma!
Certo che alcuni di questi atti sono opera dei cherici che circondano
Carlomagno; ma e quel nobile impulso allo studio non viene forse
da lui? Egli vi si adopera senza posa; fa compilare una raccolta di
omelie per utile delle chiese, e vi premette una prefazione, nella
quale il proposito suo è di provar che lo studio è il primo dei doveri;
e scorre l'intiera sua vita, e se trova in essa qualche ragion
di lode, si è solo pel poco ch'egli ha fatto a pro delle scienze; a
considerarlo nella sua vita attiva tu diresti ch'egli è tutto nelle sue
conquiste, tutto atteso ad aggiunger nuove terre all'impero suo,
qua contro gli Unni, colà contro i Saraceni ed i Sassoni; e pur non
è cosa che negli scritti suoi dia a conoscere il conquistatore; tutto
ivi sente del legislatore e del principe studioso. Sì grande com'è, si
vede ch'ei si piace negli studi teologici; e cosa che non par credibile,
compone di suo un trattatello sui doni dello Spirito Santo, e
scende alle più minute disquisizioni per promovere l'amor degli
studi, ed entra in lizza solo perchè abbia maggiore importanza e
splendore. In fatti, può egli scegliere argomento più sublime a trattare,
dei doni e attributi dello Spirito Santo? «Gli antichi filosofi avean
essi ricevuto il dono dello spirito?» Carlomagno lo nega: «Però
<span class="pagenum" id="Page_152">[152]</span>
che ricever non si può verun di siffatti doni, senza tutti raccoglierli.»
Tal altra fiata l'imperatore depone in seno a' suoi confidenti
i grandi suoi disegni per l'avvenire; e scrive, esempigrazia, ad
Angilberto, a cui dà il misterioso nome d'Omero<a class="tag" id="tag132" href="#note132">[132]</a>, d'andar privatamente
a trovar papa Leone: «Chè troppi sconci sono nella Chiesa,
e vuolsi ad ogni modo diradicar la perniciosa zizzania della simonia.»
E per quella via gli offre il danaro necessario ad innalzare in
Roma una basilica a san Paolo. Le discussioni intorno allo spirito
formano il soggetto di un'altra lettera al papa, e quasi d'un altro trattatello
dommatico, in forma di sottile dissertazione che sembra opera
di un ecclesiastico piuttosto che di un guerriero. Il tempo presente,
con quel suo superbo sprezzo, non comprenderà certo come un potente
imperatore sia disceso a queste sottigliezze; ma il perdersi in
sottigliezze non è già il tarlo di un potere o d'un tempo solo; ogni
età ha le sue cose puerili, le sue fanciullesche dissertazioni sopra i
misteri dell'autorità; all'ottavo secolo Carlomagno fece il mestier
del teologo; in altri tempi avrebbe fatto il mestiere del politico.
</p>

<p>
Ora eccolo poeta, in atto di scandere i versi latini, l'idioma scientifico
di quella generazione: il tradurre le opere della lingua comune
e romanza in latino era cosa che usavasi fin sotto la prima
stirpe; e la stessa canzon guerriera dei Franchi in armi era tradotta
in latino. Oltre all'affettuoso epitaffio di Adriano, addio d'un figliuolo
al padre, che vedemmo scritto da Carlomagno, egli avea pure mandato
al papa un picciolo salterio che comprende un intero poema in
lode del pontificato. Protettor com'egli era degli uomini di lettere,
amava pure o di farsi egli incontro a loro, o di chiamarli a sè; onde
a Paolo Varnefrido, o Paolo Diacono, che s'è ritirato a Montecassino
per vivervi da eremita, indirizza alcuni versi elegiaci affine d'indurlo
a venir di nuovo alla sua corte, tal che l'hai per Augusto che scriva a
Virgilio; e quando Alcuino, vecchio e logoro, si toglie dalla corte, a
lui scrive come a suo maestro e dottore: «O padre, voi vi siete ritirato
in solitudine, e buon per voi; aiutatemi con le vostre orazioni
a conseguire l'eterna salute.» Poi trovandosi a Roma, l'imperatore
detta di colà nuovi versi al solitario di Montecassino, al suo
Varnefrido, dicendogli: «Perchè non venire a trovarlo in Roma,
perchè dimenticarsi così dell'amico?»
</p>

<p>
Poscia il potentissimo principe si converte in gramatico, e prende a fare
un lessico della lingua tedesca, con le parole latine a riscontro, lavoro
comparativo da lui piantato su larghissime basi; indi corregge di sua
mano gli esemplari della Scrittura, e convien dire ch'ei fosse pervenuto
<span class="pagenum" id="Page_153">[153]</span>
a un alto grado di perfezione nello studio delle lingue, se
gli annalisti suoi si curarono di notare che re e imperatore riscontrò
con grandissima diligenza i quattro Evangeli sul testo greco e la
versione siriaca<a class="tag" id="tag133" href="#note133">[133]</a>. Egli sapea dunque le lingue orientali a segno da
tradur gli Evangeli dalla lingua ebraica nella tedesca, e da critico
acuto riscontrava gli Evangelisti fra loro, li punteggiava e correggeva.
Amasi talvolta di contemplare i grandi uomini nelle picciole opere,
quando scherzano, a così dire, col destino a cui sono nati; e quindi
bello è ancora veder Carlomagno dar vita o indirizzo ai libri carolini
intorno al culto delle imagini, spiegare il senso del concilio di Francoforte,
avverso al culto delle arti, e termine di mezzo tra la dottrina
iconoclastica, che non vuole rappresentazioni di sorte alcuna, e la sentenza
di alcuni artisti greci, che sostengono l'adorazion delle imagini
essere altrettanto santa, quanto la medesima Trinità. Egli è difficile
che un uom sovrano non si frammetta delle quistioni del suo tempo,
e tanto più s'egli ha obbligo di governare la società, chè allora non
gli è lecito sequestrarsi dalle opinioni che si agitano intorno a lui,
dovendo, chi regge gli uomini, investirsi fin anco delle loro passioni.
Quanto alla lingua usuale di Carlomagno, già dicemmo essere la tedesca,
e abbiamo ancora di suo, in questo idioma, un formolario per
la confessione. Curioso è in vero veder, per istoria, l'alacre attività di
questo sovrano intelletto, che non punto spaventato da queste minuzie
e frivolezze della vita, gode anzi di travagliarsi in questo compito
letterario ch'egli insiem cogli amici e confidenti suoi ha imposto a
sè stesso. E questo è pure un tratto di rassomiglianza che la storia
trova in tutti i conquistatori; aman essi d'intrattenersi coi letterati
e con gli scienziati, nè sdegnan punto d'entrar in gravi o ameni
discorsi con loro; però ch'ei sanno, una nazione non poter esser
grande e forte, se non per l'opere dell'ingegno. Ed essi medesimi
che sarebbero mai, se la storia non s'impossessasse del loro nome?
Il nome che più illustre splenda allato di Carlomagno, in fatto di
scienze e di lettere, quello si è d'Alcuino, che fu promosso alla dignità
d'abbate di San Martino di Tours. Nasceva egli di nobili e
facoltosi parenti, l'anno 735, nella provincia di Jorc, con vari fratelli,
un de' quali fu vescovo di Salisburgo, e tanto era in lui il sapere e
l'ingegno, che si meritò il soprannome di <i>aquila</i>. Studiò fanciullo nella
fortissima e dottissima scuola di Jorc, dove insegnavasi il latino, il
greco e l'ebraico, e dove da discepolo divenne maestro, da studiante,
bibliotecario; poi fu fatto diacono di quella Chiesa, degna sorella
<span class="pagenum" id="Page_154">[154]</span>
dell'altra di Cantorberì, ed amendue ufiziate dai monaci di San Benedetto.
Salito in grido ben tosto, visitò Roma e l'Italia, ivi scontrossi
in Carlomagno e il re e il sapiente subito furon d'accordo; Alcuino
promise di recarsi in Francia, tenne la sua promessa, e v'ebbe ricche
abbazie; poi si mise nello stesso palazzo di Carlomagno, e vi tenne
cattedra di scienza, siccome pare, leggendo pubblicamente sotto i
portici di quelle regie dimore, e ristorando gli studi dell'antichità con
la guerra ch'ei fece all'ignoranza insieme ed all'eresia. Nè guari
andò che, ritiratosi nella solitudine di Tours, applicossi a meditar la
Scrittura, e fece di propria mano una copia correttissima e perfetta
dell'Antico e Nuovo Testamento, da lui, con una lettera dedicatoria,
profferta a Carlomagno. Alcuino morì molto innanzi negli anni, e
nell'antica chiesa di San Martino conservossi per gran tempo l'epitaffio,
pieno di umiltà, da lui per sè stesso composto. Apprezzabili sono le
opere che di lui ci rimangono. Le sue quistioni intorno alla Genesi
sono una vera dissertazion filosofica che sa della scuola sassone del
venerabile Beda; ivi egli bravamente va discutendo su quelle parole
di Jeova: «Facciamo l'uomo a nostra imagine e somiglianza:» e
questo scritto, di tal merito che vi fu chi volle attribuirlo a sant'Ambrogio
e a sant'Agostino, fondò la prima riputazione d'Alcuino. Compose
indi un trattato sui sette salmi penitenziali, sull'uso da farne
e sui notabili precetti, che trar se ne ponno a ben vivere. «O anime
sante (così egli) cantate, cantate le laudi del Signore,» gli inni di
glorificazione. Ma e il <i>Pange lingua</i>, quel cantico sublime, è opera
di Fortunato o d'Alcuino? La quistione pende ancora indecisa dinanzi
al tribunale della critica. Poi, ancora il sassone dottore, discute
intorno all'Ecclesiaste e al Cantico dei Cantici. Che significan quelle
parole: «Ci sono sessanta regine e ottanta mogli di seconda schiera?»
In che si oppongon esse alla santa unità del matrimonio?
</p>

<p>
Segue indi un trattato sulla Trinità santa e indivisibile, dedicato a
Carlomagno, col quale intende a raffermarlo nella fede cattolica, e
però che Carlomagno è pur sempre il simbolo per lui della protezione
e dell'invocazione, a lui scrive sotto il nome di Davide, della
differenza che passa tra l'eternità, l'immortalità e la perpetuità, tra
secolo, età e tempo<a class="tag" id="tag134" href="#note134">[134]</a>. E dopo questo si scaglia nella filosofia più sublime,
in un trattato sulla ragione dell'anima<a class="tag" id="tag135" href="#note135">[135]</a>, da lui indiritto alla
vergine Eulalia, alla quale, seguendo il genio suo poetico, manda
un'orazione in versi a Dio, con una breve istruzione e litanie, e altre
preci. Nè men potente è Alcuino dov'ei si fa controversista, e se la
<span class="pagenum" id="Page_155">[155]</span>
piglia con Felice d'Urgel, dicendo: «E che cosa insegna questo eresiarca?
Forse alcun che di nuovo? No, perchè dir che Cristo è il
figliuolo adottivo di Dio, e non più, è risuscitar gli errori di Nestorio.»
E così dov'entra in controversia con Elipando, vescovo di
Toledo; e detta un libro sull'Incarnazione, difendendola e santificandola,
e ora svolge la grandezza del battesimo, e ora le maraviglie dei
Sacramenti; esalta la virtù, danna il vizio, e sentenzia che la vita ha
da essere un composto di castità e di purità.
</p>

<p>
Fin qui Alcuino s'è tenuto nel campo della filosofia, ma d'ora innanzi
egli scorre quel delle lettere e delle scienze più amene, e l'opera
sua prima in questa materia è un trattato delle sette arti liberali, di
cui soli ci restano alcuni capitoli. Quello fra essi che tratta della gramatica,
è a forma di dialogo tra un Franco ed un Sassone che discutono
intorno alla punteggiatura, alle parole, al senso loro. Ingegnoso
è il disegno di questo dialogo, in cui il Franco e il Sassone parlano
due lingue distinte. Segue dappoi un altro trattato sulla retorica e
sulla virtù, più curioso ancora del precedente, per la qualità degli
interlocutori, che sono Alcuino stesso e Carlomagno. Il dottore ama
quivi di provocare il potente principe alle quistioni più alte della
scienza, e lo fa stare continuamente in scena, in modo che tu diresti
esser egli la sua providenza, la sua forza, la sua salvaguardia, il suo
tutto, e te lo mostra come un saputo teologo, e un dottor cattedrale.
Alcuino ha studiato le opere di Cicerone, e Aristotile stesso non gli
è ignoto; in ogni parte, a quel tempo, traspira lo studio degli antichi;
in fatti quest'accozzamento della dottrina e della virtù in un
medesimo trattato non è fors'egli un simbolo adombrato già da Cicerone
nelle sue lettere famigliari? E l'arte del ben parlare, non dee
forse aver l'origine sua nel pensiero e nel proposito di ben fare?
</p>

<p>
Tutto negli studi d'Alcuino si riferisce a Carlomagno, protettore
ed amico suo; nulla egli scrive che a lui non sia dedicato; egli è un
maestro sempre in commercio co' suoi allievi, l'imperatore e i figliuoli
di lui: principio ed autor com'egli è della scienza, ei discende tuttavia
ad insegnare i primi rudimenti, e il suo dialogo col principe
Pipino è un modello analitico della filosofia umana e cristiana ad uso
dei giovani. E scrive la vita di san Vasto, vescovo di Arras, e compone
iscrizioni sepolcrali, chè il sepolcro era il pensiero di tutta quella
generazione. In fatto poi di lettere, nessuno ebbe a scriverne più di
Alcuino, e prezioso è il suo epistolario, molto più ch'esso addita il
progresso delle arti e delle scienze, nè v'ha nulla mai di superfluo
in questo studio dello spirito umano. Ventisei di queste lettere sono
indirizzate a Carlomagno, e trattano d'importantissimi e svariatissimi
argomenti: di storia, di giurisprudenza, d'astronomia, alcune in versi
<span class="pagenum" id="Page_156">[156]</span>
latini ed altre in prosa. La poesia forma il sollievo di quell'uom grave,
ed egli ama di compor inni in onore di Dio e in esaltazion dei
misteri di nostra religione. Leone III viene in Francia, ed Alcuino
scrive un lungo poema in onor suo; poi, mescendo i nomi dei santi
cristiani alle memorie di Grecia e di Roma, indirizza versi agli amici
suoi sotto i pseudonimi di Dafni e di Menalca; poi un poemetto sulla
vigilanza del gallo, poi un altro sulla tristezza e servitù del mondo,
poi un lungo poema eroico, fatto a celebrar la storia degli arcivescovi
di Jorc, e fin compone una genealogia di Cristo. Grande è la rassomiglianza
sua con sant'Ambrogio e sant'Agostino; egli è, al par di loro,
un filosofo letterato, disputatore, ingegno ameno per la forma, e scientifico
per le memorie e gli studi profondi della scuola sassone. La
storia di costui è appunto importantissima, perch'ella si mesce e confonde
con quella di Carlomagno, di cui egli è institutore, e a lui
attribuir si dee il risorgimento degli studi.
</p>

<p>
Questa curiosa smania che trae alcuni di quegli scienziati verso
l'antichità greca e romana, manifestasi principalmente in un monaco
semplice, di nome Angilberto, ch'erasi meritato il soprannome d'Omero
del tempo suo, siccome Carlomagno il chiama nelle sue lettere.
Alcuino veniva, quasi pellegrino, dalla Sassonia; e Angilberto era della
Neustria, ed il più caro allievo e discepolo che quegli si avesse, e ben
per saggio e prudente il conobbe Carlomagno, che il diede per primicerio
a Pipino, quando fu coronato re d'Italia. Poi di colà ritornossene
in Francia; sposò Berta, propria figlia dell'imperatore, e venne
in tanto favor di questo, ch'ei fu fatto duca e governatore della Francia
littorale dalla Schelda fino alla Senna. Uomo tra i più atti agli affari
del tempo suo, com'egli era, fu adoperato nelle legazioni di
maggior rilievo; giovine ancora, e consentendolo Berta sua moglie,
ritiratosi nel convento di Centula o San Ricchieri, pigliò l'abito di
bigello come semplice monaco, e vestito di quest'umil tonaca, accompagnò
Carlomagno a Roma, quando ivi fu cinto della corona imperiale;
finalmente, rinunziato al mondo, passò di vita nel monastero
suo di San Ricchieri, dove fu sepolto, secondo l'ultimo suo volere,
alle soglie della chiesa, con un epitaffio, non tanto modesto, quanto
quel d'Alcuino. Quest'Angilberto, l'Omero della corte di Carlomagno,
fu di fatto un poeta. Indirizzò egli a Pipino, re d'Italia, parecchie
centinaia di versi, nei quali gli dipinge la gioia che provò Carlo
suo padre al rivederlo dopo un'assenza di più anni; poi Pipino,
tutto forza e valor giovanile, tornava vincitore degli Unni, e Angilberto
celebrava le sue vittorie; s'ei fondava un monumento, una chiesa,
un monastero, e Angilberto esaltava in versi queste sue fondazioni;
poi ora scriveva epitafi, ora dedicazioni di chiese, dilettandosi egli di
<span class="pagenum" id="Page_157">[157]</span>
scriver nel marmo quei caratteri che invitano all'orazione ed alla meditazion
della morte.
</p>

<p>
Landrado<a class="tag" id="tag136" href="#note136">[136]</a>, un degli altri scienziati illustri, ond'era circondato
il trono di Carlomagno, era natio della Norica, e venuto indi in
Francia o nella Neustria, chiamatovi certamente da Carlomagno, a cui
piaceva di raccogliere intorno ad Alcuino tutti gli altri sapienti, ed
ivi fu in breve innalzato alle supreme dignità del secolo, siccome dice
l'autore della vita di lui, e divenne uomo utilissimo alla repubblica. Nel
tempo che apparteneva al numero di quei <i>messi regi</i>, che scorrevano le
provincie per disporle ad ubbidire agli ordini imperiali, fu eletto vescovo
di Lione; visitò la Gallia Narbonese, facendo in ogni luogo
dalle popolazioni meridionali osservare i capitolari, nè la vita sua fu
altro più che un contrastare e un vigilar continuo, a premio de' quali
suoi servigi ottenne la traslazione nella cattedrale di Lione delle
reliquie di san Cipriano, vescovo di Cartagine, che le reliquie dei
Santi formavan di que' giorni la gloria delle città e il vanto del clero
e del popolo. Gli scritti di Landrado sono manco pregevoli di quei
d'Alcuino, e consistono principalmente nelle lettere a Carlomagno,
dove rende conto del modo da lui tenuto ad amministrar la diocesi
di Lione. Egli ha pure un trattato sul battesimo, sulle sue pompe e
sulle sue cerimonie dove anche ne cerca l'origine nell'Antico Testamento.
E non gliela indicavano forse i padri della Chiesa? In un
altro scritto, viene enumerando i doveri del vescovo, che sono operare
e pregare; mentre, nella vita sua fattiva, è uomo in un politico e
letterato, e intento sempre a secondar in ogni parte il grande intento
di Carlomagno, che è il progresso dei poteri e degli studi.
</p>

<p>
Landrado ebbe a successore, nel vescovado di Lione, un uomo ancor
di lui più famoso nella vita politica, dir vogliamo Agobardo, Goto
di nazione, ma ingegno meridionale, che, venuto a Lione, una delle
metropoli romane, per istudiar le lettere in quella cattedrale, vi fu
eletto arcivescovo nel tempo, o in quel torno, che salì al trono Lodovico
Pio. Spirito inquieto costui e sempre agitato, fu un dei capi di
quella setta di vescovi che non volevano la supremità assoluta dei
papi. L'altra metà, e più attiva, della sua vita, passò sotto il regno
di Lodovico, e certamente con quella natura sua vivace, ardente, impetuosa,
dovette avere gran parte nella lega, stretta fra i vescovi
<span class="pagenum" id="Page_158">[158]</span>
ad abbassar la corona. Intanto noi vediam quest'Agobardo, già fatto
vescovo di Lione, confutar l'eresia di Felice, e acquistarsi per questo
modo grandissima riputazione; poscia, infaticabile nel proposto
suo, volger le sue forze a danno degli Ebrei, e dettar parecchi trattati
contro di essi, e scrivere all'imperatore, affinch'ei li reprima, in
tempo che avean troppa entratura alla corte. E ancora scrive un trattato
contro il duello giudiziario, però che egli è fautor delle prove
del ferro e del fuoco, e d'una certa superiorità di ragione fa mostra
in un altro suo trattato sui sortilegi, in cui vien confutando le ubbie
di cui i popoli delle Gallie son pieni, e cerca di sgannarli intorno al
poter delle stelle a cui credono. Agobardo non era certo un uom comune,
senza parlare dell'azion sua politica, la quale troverà luogo
nel regno di Lodovico Pio, chè egli appena cominciò ad illustrare la
vita sua nel tempo che Carlomagno regnava sull'Occidente.
</p>

<p>
Turpino è invocato sempre nelle cronache cavalleresche a mallevadore
di quanto si narra; egli è come il testimonio giurato di tutte
le maraviglie. Or chi era egli questo raccontator di prodezze? Ci ebbe
infatti un arcivescovo di Reims, di nome Tilpino o Turpino, nato
verso il principio del secolo ottavo, il quale, essendo la città turbata
dalle sollevazioni del popolo, fu, in mezzo a quel tumulto, eletto a
governare la Chiesa travagliata. Grandissima fu la riputazione di cui
godette, nè poteva essere altramente, se ben sei generazioni, l'una
dopo l'altra, invocarono l'istorica sua testimonianza. Di studiosa e
pronta capacità nelle lettere, costui si adoperava continuamente, perchè
la sua cattedrale fosse proveduta di buoni libri e di manoscritti
antichi, e il monastero di San Remigio dee a Turpino l'ampia sua
biblioteca; e il libro pontificale, il più bello di quanti mai ne fossero,
ch'essa possedeva prima delle nostre turbazioni civili era pur dono
di lui. Egli visitò pure, quando arcivescovo, la metropoli del mondo
cristiano, e seppe meritarsi la confidenza dei papi; fido consigliere
dei Carolingi, ma non segretario mai de' medesimi, nè cancelliere;
delle sue gesta e dei suoi fatti al fianco di Carlo solo è discorso
nei romanzi di cavalleria. Egli morì a Reims, nè il medesimo Incmaro
sdegnò di comporgli l'epitafio. Di Turpino non abbiamo in realtà
opera niuna, ma gli viene attribuita quella famosa storia delle gesta
di Carlomagno, che fece la delizia e il vanto dei secoli di mezzo;
Turpino certamente esser dovette un luminare del tempo suo, senza
di che la generazione non si saria imaginata di attribuirgli la cronica
più popolare e più celebrata di quell'età.
</p>

<p>
Nessuno potea stare come lavoratore a paragon di Teodolfo, che vien
dai contemporanei posto pari in merito ad Alcuino. Nasceva egli al di là
delle Alpi, in Lombardia, ed essendo il suo nome giunto fino a Carlomagno,
<span class="pagenum" id="Page_159">[159]</span>
mentre questi facea viaggio da Ravenna a Roma, lo chiamò, lo accarezzò,
e tanto fece che l'indusse a lasciar la patria natía per un'altra
adottiva, dove prima fu fatto abbate di Fleury, poi vescovo d'Orleans,
e insieme con Landrado e Angilberto compreso fra i messi regi,
che scorrevano le provincie, divenuto uom di stato al pari che uom di
lettere. Era dotato di mente chiara e avea metodo negli scritti, e testa
ordinativa, nella quale vedeasi l'azione del genio che avea dettato i capitolari,
poichè quell'ordine che Carlomagno poneva nel governo dell'impero
suo, Teodolfo il poneva nell'amministrazione della sua diocesi. Ci
resta di suo un capitolare o istruzione, che è una specie di regola pel
suo clero, in chi tratta specialmente del battesimo, argomento a cui
Carlomagno volea che la Chiesa rivolgesse la sua particolare attenzione.
Egli fa quindi un pomposo elogio di questo sacramento, e il
mostra per quel puro e compiuto modo di rigenerazione ch'egli è
sopra tutti; Alcuino volle restarsi fra i dommi della filosofia, Teodolfo
discende al contrario nella vita pratica. Il più eloquente de' suoi scritti
si è l'opuscolo da lui dedicato ai diversi stati di questo mondo; egli
è quivi un moralista che fa passare dinanzi a sè le vergini, i voti, le
penitenze, i servitori. In un poema appartato, sempre sollecito della
sua moral pratica, indirizza un ammaestramento ai giudici sul modo
di sentenziar nelle liti, e insegna loro come debbano condursi con
le parti, e render giustizia a tutti, affin di meritare anch'essi la giustizia
suprema.
</p>

<p>
Teodolfo è poeta epigrammatico latino, e dice versi all'improvviso,
come fanno quasi tutti gli abbati; e alle copie splendidissime che
facea far della Bibbia, poneva in fronte brevi versi in onore delle
sacre scritture. Usavasi a que' giorni grande magnificenza in queste
copie dei messali e delle bibbie, e ancor ne durano tutte di porpora
e d'oro, e coi caratteri violetti, somiglianti al zaffiro, con mostra,
quasi a ogni riga, dell'arte greca. Teodolfo adoperò particolarmente
il suo genio poetico a comporre inni, e suo è il cantico <i>Gloria, laus
et honor</i>, che viene ancor dalla Chiesa cantato il dì delle Palme; al
qual proposto è da notarsi che i più dei cantici solenni, che ancor
risonano, accompagnati dall'organo nel tempio cattolico, furono
scritti al tempo di Carlomagno. Nulla di ciò che è grande, sfugge
all'estro poetico di Teodolfo, ed ora ei celebra la vittoria di Carlomagno
contro gli Unni, ne descrive le ricche spoglie, ed esalta il principe
per aver convertito que' popoli alla fede di Cristo; ora, in una
epistola ad Angilberto, accenna lo stato delle lettere sotto il regno
dell'imperatore; poi tocca delle sette arti liberali e degli studi scientifici
sotto allo stesso regnante, ed in tutti i suoi poemi dominar vedi
la filosofia cristiana. E ad esempio di tutti i pontefici di sovrano
<span class="pagenum" id="Page_160">[160]</span>
intelletto, Teodolfo anch'esso detta precetti che valgono a formare
i costumi e le consuetudini dei preti che vivono sotto la legge episcopale,
per modo che ogni cosa, in questi suoi poemi, si volge e
si applica alla religione, alla morale, alla teologia; teologia sottile,
a dir vero, ma qual è il secolo che non abbia le sue sottigliezze?
Nessuno ne va senza, e quando non si discute sulla natura di Dio o
dell'anima, si discute sulla latitudine degli umani poteri, argomento
certo che non è nulla più grande nè solenne di quello.
</p>

<p>
Por si deggiono uniti come fratelli due uomini che vissero contemporaneamente,
e governarono due vaste badie, stupendi eremitaggi; Adalardo,
il primo abbate di Corbia o Corbeia; Angesiso, il secondo, abbate di
Fontenelle. Fontenelle e Corbeia! chi mai dir potrebbe la rinomanza
di questi due monasteri al secolo nono! Angesiso usciva dalla stirpe
dei Franchi nella diocesi di Lione, e fatti profittevoli studi in quella
cattedrale, giovanissimo ancora, e tutto ridondante di speranza e di vita,
consacravasi alla vita solitaria in Fontenelle sotto l'invocazione del
glorioso san Vandregisillo. Angesiso fu, più che altro, legista e compilatore,
e raccolse il primo in un sol corpo i capitolari carlinghi,
distribuendoli per ordine di materie, e raccomandandone a tutti con
egual cura l'osservanza. Ad Angesiso è pur dovuta la costituzione del
monastero di Fontenelle, che poi divenne fondamento e modello a
non poche comunità del medio evo, chè in tutte le età, accanto ai
poeti ed ai prosatori, ci sono menti positive che attendono all'ordinamento
sociale. Adalardo, abbate di Corbia, vantava nobilissimi natali,
perch'egli era figlio del conte Bernardo, il leudo più segnalato
del suo tempo, quel medesimo che varcò le Alpi e i Pirenei, guidando
gli eserciti di Carlomagno. Allevato in mezzo alle delizie ed agli ozi della
corte, le abbandonò all'età di vent'anni per farsi monaco; viaggiò in
Italia, e venne indi a sedersi al fianco di Pipino per indirizzarlo e consigliarlo
nell'arte di governare, e di là frequentissimamente passava
alle corti plenarie in Francia, però che Carlomagno avea caro di consultarlo,
tanto era l'avvedimento suo nelle pubbliche bisogna. Morì
vecchio, e la vita sua, scritta da Pascasio Radberto, è un vero documento
istorico che tutte apprende le sue fatiche e i malaugurati
sforzi suoi nella via scientifica. Adalardo fu anch'esso, al par dell'abbate
di Fontenelle, un ingegno politico e legislativo, testimonio
gli statuti suoi per l'amministrazione del monastero di Corbia, nei
quali è una specie di classificazion di persone e d'ufizi. La badia è
divisa in sei ordini: monaci, studianti, serventi, proveditori, vassalli,
ospiti e forastieri.
</p>

<p>
Già ben oltre negli anni Adalardo compose un libro sulla forma
della corte di Carlomagno, alla foggia dei libri porporati di Bisanzio,
<span class="pagenum" id="Page_161">[161]</span>
dove determinato era ogni ufizio, e ogni grande collocato al suo posto
in quella gerarchia. Da ultimo scrisse dei solenni parlamenti che
tenevansi due volte l'anno, il parlamento di guerra e il parlamento
di giustizia.
</p>

<p>
Or ecco farcisi incontro due uomini che si provaron di riuscire a
due grandi intenti: l'uno, Felice da Urgel, alla riforma del dogma,
l'altro, Benedetto d'Aniano, alla riforma dei costumi. Già detto abbiamo
più sopra quali fossero i cardini dell'eresia di Felice da Urgel,
rinnovazione degli scismi d'Ario e dei Nestoriani. Il principio
filosofico di Felice altro non è che lo spirito; Cristo altro non è,
secondo lui, che una luminosa emanazione di questo spirito; nè
comprendere ed ammetter sapea come Dio avesse una natura materiale,
e questa carnalmente trasmetter si potesse. In tutte le età ci ha
qualche domma di morale o di filosofia, che diviene l'argomento
prediletto delle scuole, e anzi il fondamento d'ogni scientifica discussione.
E però Felice anch'esso, sottile argomentator com'egli era,
viene svolgendo i suoi principii contro i dotti e i filosofi che francheggian
la pura e santa religione cattolica; che non v'ha pure un
prelato il quale non entri in campo contro di lui. Il domma materiale
delle imagini e il domma morale dello spirito erano il pensier
di quei tempi e la formola d'opposizione contro di Roma. San Benedetto
d'Aniano, uomo meridionale al par di Felice da Urgel, fu il
ristoratore della disciplina monastica; e da paggio e coppiere nelle
corti bandite, dove splendea, divenne, in progresso di tempo, austero
riformatore degli ordini religiosi, sì che a fronte di colui che scuote
la dottrina sempre troviamo il rigido intelletto che purifica la disciplina.
Benedetto si ritirò prima nella badia di San Seino, poi nella
diocesi di Maguelone, dov'egli edificò un picciolo eremitaggio vicino
al fiumicello Aniano o Aniane, in cui ben due centinaia di
monaci vennero in breve a porsi sotto il rigore della sua regola.
</p>

<p>
Gli ordini monastici in Occidente avean bisogno d'una costituzione
più solenne e più stabile, e d'una più stretta osservanza in
fatto di costumi, e Benedetto d'Aniano fu primo a darne l'esempio.
Fattosi promotor degli studi scientifici, volle che Aniano avesse la
sua biblioteca, nè risparmiò cura o fatica per raccoglier libri, e dare
il maggior impulso ch'egli potesse allo studio. Avea visitato l'Italia,
e portatone memorie dell'arti e dell'industria sua, onde rizzar
fece le celle d'Aniano sul modello di quelle mirabili di Montecassino;
gli altri monasteri imitarono a gara l'esempio suo, e cessò quindi la
rilassatezza dei costumi, talchè Benedetto d'Aniano fu in breve pareggiato
a san Benedetto, primo institutore degli ordini religiosi in
Occidente. L'uno in fatti ne fu il fondatore, l'altro il riformatore;
<span class="pagenum" id="Page_162">[162]</span>
e chi consideri che gli ordini monastici furono, al medio evo, il principio
d'ogni governo e d'ogni gerarchia; chi rammenti che i loro
statuti divennero la base delle comuni e delle comunità, non potrà
fare di non confessar che niuna istituzione fu più favorevol di questa
al sapere, e alla disciplina sociale. La maggior opera di Benedetto
d'Aniano fu la redazione degli statuti di tutti gli ordini monastici,
divisi in tre parti distinte: la prima tratta dei padri dell'Oriente che
accolser fra loro gli Antonii e i Pacomii, santi solitari del deserto,
filosofi in atto, che in faccia ai disordini dell'Egitto e della Siria,
davano l'esempio del digiuno e della mortificazion della carne; la
seconda intende a fermare e a stabilir le basi dell'ordine di San Benedetto,
suo precursore nell'ampio ordinamento monastico che posa
sopra queste massime: <i>Lavorare, orare, studiare</i>: e la terza tutta
destinata alle religiose, vergini sante che debbon raccogliersi e fuggire
dal mondo. Di questo modo san Benedetto d'Aniano è l'uom della
gerarchia, laddove Felice è l'uom della distruzione, due principii che
sono perpetuamente in guerra tra loro: da un lato la podestà e l'autorità,
dall'altro l'opposizione e la riforma. San Benedetto è tutto nella
conservazion delle regole; ei la interpreta, e concordar le fa l'una con
l'altra, onde non è maraviglia ch'ei fosse uno dei più loici oppositori
di Felice da Urgel, e ancor si conservano i suoi discorsi contro a costui,
dove il solitario non sa comprendere come abbatter si voglia il
principio e la regola, la regola fondamento e governo di tutte le
società, grandi o picciole ch'elle sieno.
</p>

<p>
Questo periodo letterario dell'impero di Carlomagno ebbe pure
alcuni altri scrittori qual più qual meno famosa: Magnone, arcivescovo
di Seus, uno dei <i>messi regi</i> di Carlomagno, scrisse intorno al
rito del battesimo nel tempo che l'imperatore avea comandato di
spiegare e analizzare questo sacramento. Cotali scritti sul battesimo
furono dall'imperatore richiesti con una circolare da lui indiritta
nel medesimo tempo a tutti i vescovi<a class="tag" id="tag137" href="#note137">[137]</a>. Magnone fu, al par di tutti
gli altri messi regi, un giurisperito, ed a lui si debbe una raccolta
delle antiche annotazioni del diritto.
</p>

<p>
Smaragdo, abbate di San Michele, diè in luce un'opera pregevole
di morale, intitolata la <i>Via regia</i>, e dedicata all'imperatore, nella
quale fulminava i vizi capitali e le bollenti passioni degli uomini da
guerra dei tempi suoi. E la <i>Via regia</i> facea indi seguire dal <i>Diadema
de' monaci</i> fatto a raccender la pietà già presso a spegnersi; poi, sotto
il nome di Carlomagno, l'abbate di San Michele indirizzava a papa
<span class="pagenum" id="Page_163">[163]</span>
Leone uno scritto intorno alla natura dello spirito, sublime quistione
di filosofia; poi ancora spiegava i Vangeli e la messa, i due fondamenti
della fede cattolica e della politica soggezione dei popoli. Vettino,
monaco di Richenon, fu un uomo entusiasta e falotico che visse
e compiacquesi in un mondo soprannaturale. Questi è colui che vide
il purgatorio, e il cielo aperto ai beati; e questa sua visione ci fu
narrata da Valfrido Strabone, suo discepolo, però che veduto avea
pur Carlomagno in mezzo al purgatorio, in espiazione de' suoi peccati
di concupiscenza.
</p>

<p>
Non lunge dal monastero di San Dionigi vivea un uomo noto
sotto il nome di Dungalo. D'onde veniva costui? È opinione ch'ei
fosse nativo dell'Ibernia, e in fatti l'Inghilterra e la Scozia erano
feconde a quei giorni di begl'ingegni<a class="tag" id="tag138" href="#note138">[138]</a>. Datosi all'istruzione, insegnava
filosofia ed astronomia, e in una lunga lettera a Carlomagno
vien ragionando intorno all'eclisse di sole che avvenne nell'anno 810,
e ne segna il crescere e il declinare, allegando le autorità di Platone,
di Virgilio, di Plinio e di Macrobio. Tutti i dotti di quel tempo pagavano
il loro tributo d'ammirazione a Carlomagno, onde anche
Dungalo non dimenticò di celebrare in un poema eroico le gloriose
gesta di quel principe, e di far voti per la prosperità dell'impero, e
per colui che con tanto senno e valore il reggeva.
</p>

<p>
In questi rapidi cenni sugli uomini notevoli che illustrarono il
tempo di Carlomagno, non s'è potuto allegar se non opere che si
riferiscono al cattolicismo ed all'imperatore, nulla essendovi d'estraneo
a questi due concetti, perchè nulla v'ha d'estraneo a queste due
podestà. Quando una generazione è sotto l'impressione di certe formole,
tutto vien ivi a collimare, e chi a quel tempo non avesse pensato
alla Chiesa, sarebbe stato come straniero alle idee ed ai costumi del
popolo; chi non avesse ogni cosa riferito alla persona di Carlomagno,
non si sarebbe accorto di colui che era dal mondo intero acclamato.
L'impero e la Chiesa si tenevan per mano; il papa e l'imperatore,
doppio e misterioso potere, signoreggiavano la società, e incessante era
l'effetto dell'autorità di questi due dominanti pensieri.
</p>

<p>
Gli è il tempo pure in cui avviene un rinnovellamento di studi,
un'azione delle menti, azione fervente, entusiastica, come suole in
ogni cosa sul principiare: l'orizzonte appar senza termini, l'avvenir
senza limiti. Oh la schietta gioia di tutti quei dotti allo scoprire l'antichità
con la sua letteratura e le sue maraviglie! Forman essi, come
a dire un'accademia intorno a Carlomagno, per modo che i dotti del
<span class="pagenum" id="Page_164">[164]</span>
secolo decimosettimo vollero in questa congregazione trovar l'origine
dell'Università<a class="tag" id="tag139" href="#note139">[139]</a>; ivi si tratta di gramatica, d'astronomia, di
poesia; e bello è vederli assisi, nel palazzo d'Aquisgrana, intorno all'imperatore,
sdegnare i nomi franchi e germanici della loro schiatta,
sol degne avendo del magnanimo loro affetto Roma e la Grecia. Dameta
scrive indi ad Omero, e Davide è il protettore supremo; l'uno
è Virgilio, l'altro Orazio, ed amano di scandere i versi latini, ad essi
barbara parendo la patria favella; vivono sotto le impressioni romane:
leggende, poemi epici, epigrammi, epitafi, ogni cosa è in latino;
e pii cristiani, ferventi cattolici come sono, pure invocan le muse,
e tramezzano alle descrizioni della Chiesa le reminiscenze dell'antichità
profana. Gli armoniosi versi di Virgilio destano un ineffabile entusiasmo
in quella nascente accademia, e piangono con Ovidio, e scorrono
Roma rigenerata con Macrobio alla mano; e Omero trova settatori
in tutte le badie.
</p>

<p>
In ogni parte di questo vastissimo impero si trovano scuole pubbliche
e monastiche, quasi metropoli dell'istruzione. La Neustria
noverava parecchie di queste scuole madri, che diffondeano il sapere
per ogni dove; la più famosa tra esse, per l'antichità sua, era quella
di San Martino di Tours, sotto la direzione di Alcuino, della quale
fu già più sopra fatta menzione; le lezioni erano pubbliche, e vi s'insegnavano
la gramatica, l'astronomia, con maraviglioso concorso di
studianti, che ci venivano fin di Germania e d'Inghilterra. Alcuino
era secondato da un giovine, di nome Sigolfo, ardente ammiratore di
Virgilio, cui egli studiava, per sua delizia, notte e giorni. Ci eran
di santi vescovi, che venivano a scuola a San Martino di Tours; le
scienze si andavano di là diffondendo per tutta la Neustria; le biblioteche
si componevano già di parecchie centinaia di volumi, nè i libri
erano punto rari, come poi divennero nel secolo decimo, che le biblioteche
de' conventi s'erano arricchite mercè dei pellegrinaggi in
Italia e in Oriente, e Carlomagno avea tratto da Costantinopoli e dalla
Siria copiosi manoscritti, onde gli autori dell'antichità cominciavano
a diventar famigliari.
</p>

<p>
Altra scuola della Neustria era quella di Corbia, sotto il reggimento
del dotto Adalardo; a Tours dominavano, come pare, la dottrina
sassone e l'erudizione inglese, a Corbia signoreggiava l'autorità romana
del papa. Qui la biblioteca era forse più ricca di quella che avea
<span class="pagenum" id="Page_165">[165]</span>
San Martino di Tours, e vi si conservava, come proprietà della badia,
un bel pontificale in lettere d'oro, sopra cartapecora, e quegli stipati
scaffali mostravano un <i>san Giovanni Grisostomo</i>, con coperta di porpora
ornata d'avorio; e molti di quei libri, confidati alla custodia
degli abbati, splendevano di pietre preziose. Le scuole insegnavano
giorno e notte la scienza sotto i celebri abbati Pascasio,
Radberto ed Anscario; nel chiuso di quelle mura fu da Robano Mauro
compilato il libro del <i>calcolo de' tempi</i>; da Corbia moveano i missionari,
cui era commesso d'andare ad insegnar la scienza e la religione
cristiana nel nord dell'Europa; e quanto curiosa e bella è la
relazione di sant'Anscario, che scorre nel nono secolo la Decia e la
Svezia! Che dir poi delle scuole di San Vasto d'Arras, di San Fleury
o di San Benedetto alla Loira, di Fontenelle, sorgente maravigliosa
dell'ecclesiastico sapere! Di Ferrieres, più celebre ancora pe' suoi
diletti studi dell'antichità profana, per l'amor suo a Cicerone e Sallustio!
Le opere di maggior eleganza e bellezza non erano estranee
alle occupazioni di que' monaci, i quali comentavano Quintiliano e
Terenzio, e aveano in convento chierichetti, ch'altro non facean che
copiare i poeti e gli oratori antichi. Tutte queste scuole della Neustria
corrispondevano con l'areopago, ond'era circondato Carlomagno,
e ci avea per la scienza un centro, siccome un re pel governo e per
la politica.
</p>

<p>
Fulda e San Gallo furon le due metropoli degli studi germanici;
l'una quasi al settentrione, l'altra proprio al mezzodì dell'Alemagna.
Fulda pigliava la sua origine dalla predicazione cristiana di san
Bonifazio, poichè il santo vescovo, dopo d'aver predicato la religion
cristiana ai Sassoni, credette cosa indispensabile instituire un centro
delle umane scienze, per indi diffonderle in tutta la Germania; e dopo
l'episcopato di Magonza, Fulda fu la sua favorita fondazione, gittata,
per così dire, com'ei l'aveva, in mezzo ai Sassoni, come sacra
scaturigine d'insegnamenti. Rabano fu il più dotto e scienziato dei
suoi abbati, ed a lui succedette Rodolfo, monaco alemanno, storico,
poeta e nobilissimo favoreggiatore di tutte le arti<a class="tag" id="tag141" href="#note141">[141]</a>. Non disprezziamo,
per Dio, questi passati, che provocarono l'attenzione di tutto
un secolo: e chi sa mai se resterà pur briciolo dell'opere di questa
nostra generazione! Fulda ebbe pur essa le sue degne filiazioni nella
<span class="pagenum" id="Page_166">[166]</span>
scienza, al par di Corbeia, ed emanazione degli studi suoi fu pur la
scuola d'Irsaugo, nella diocesi di Spira, dove monaci di ardente fantasia
comentarono il cantico dei cantici e il libro di Tobia, dirigendone
la musica Erderico, con un'arte sì soave, che fin da cento
leghe accorrevano per udirla. L'origine d'Irsaugo era già antica al
decimo secolo.
</p>

<p>
San Gallo, il monastero della Germania meridionale, vedea sempre
più ingrossar la sua biblioteca per cura di quei religiosi che attendevano
principalmente, con mirabil pazienza, a trascrivere i libri,
giovando infinitamente così al progresso delle umane cognizioni. E
chi non ama di frugar nelle reliquie di San Gallo, il vero monasterio
dell'età carolina? Il Mabillon, quel dotto viaggiatore, lo ha descritto
qual era sotto Lodovico il Pio, e ci si veggono, com'ei dice
in quel suo semplice linguaggio, <i>scuole dentro e scuole fuori</i>, l'ammaestramento
pe' monaci, l'educazione per tutti. Le sette arti liberali
eran come il grande albero del sapere. Nell'ore solitarie, colà sulle rive
del lago di Costanza, que' monaci si davano ai lavori di mano, con
l'attitudine di quegli alpigiani, che pensano, considerano e lavorano
ad un tempo in cospetto di Dio. Colà visse, nel nono secolo,
un monaco, di nome Sintrano, il quale, dice la leggenda, fu eccellente
pittore, intagliatore e sonatore d'ogni sorta di strumenti.
Laonde l'intaglio non sarebbe un'invenzione del secolo decimoquinto,
ma sì apparterrebbe ad uno dei più rimoti periodi alemanni, al medio
evo germanico. In grembo pure a quel monastero venne formandosi
l'imaginazione pittoresca e novelliera del monaco di San Gallo, il
cronista che, per ordine di Carlo il Calvo, compose la storia di Carlomagno.
Fra quelle mura molto si perdonava, però che la scienza
purificava la licenza mondana, e la leggenda del figlio di Chiburgo<a class="tag" id="tag143" href="#note143">[143]</a>
mostra che indulgenza si avesse per gli uomini letterati e scienziati.
</p>

<p>
Mentre le scuole di Fulda e di San Gallo eran tutte germaniche,
quelle di Magonza e di Metz serbavano, come a dire, un misto di
origine austrasia e neustrasia: Magonza, in riva del Reno, fondazione
di san Bonifazio, d'ond'egli era partito per andar a convertire i
Sassoni, gli Alemanni, i Bavari, ebbe un ragguardevol numero di
maestri e dottori, fra' quali il sapiente Lullo, successore di san Bonifazio.
In quella scuola parlavasi il greco, e parecchi monaci sapevano
anche l'ebraico; e da quel santo monastero nascevano le scuole
di Paderborna, di Metz, di Verdun; Metz famosa principalmente pe'
suoi gramatici, e Verdun pe' suoi copisti. Le quali scuole alemanne
tutte furono eziandio rinomate, pel canto ecclesiastico, però che a
<span class="pagenum" id="Page_167">[167]</span>
Metz, a Fulda, a San Gallo, applicavan di proposito alle antifone e
agli inni, avendo già fin da quel tempo gli Alemanni quel loro profondo
sentire nell'arte della musica. In mezzo a quelle solitudini,
quando tutto intorno era silenzio, essi amavano di farsi udir in coro,
accompagnati dall'organo. La voce dei Franchi era stridula, nè avea
la dolcezza di quella dei Greci, o l'accento facile degli Italiani; ma
gli Alemanni avean di bellissime note basse e suoni gravi e solenni,
ed eran sublimi maestri a musicar quegl'inni de' morti o di rendimento
di grazie, che innalzavansi a Dio in mezzo al rimbombo degli
organi nella cattedrale.
</p>

<p>
Di questo modo la triplice nazione <i>germanica, austrasia e neustriaca</i>,
veniva a perfezion riprodotta dalle scuole monastiche. Restava
l'Italia, e il regno de' Longobardi, la cui nazione era rappresentata
dalla scuola di Montecassino, dove la scienza era spinta
all'ultimo apice della perfezione, dappoi che san Benedetto gli avea
dato le sue regole. Posto tra la civiltà greca e la civiltà latina, il monastero
di Montecassino in sè ricevea il doppio riflesso di Roma e di Bisanzio,
e in mezzo alle pubbliche tempeste, era rimasto in piedi come un
monumento religioso de' tempi antichi: la sua ricchissima biblioteca
durava illesa dai guasti della barbarie; ci si trovavano Bibbie scritte a
caratteri d'oro, testi preziosi al pari di quelli di Costantinopoli, i libri
della scuola alessandrina, la filosofia d'Aristotile; ed Omero e Cicerone
ci aveano il culto loro, a par dei padri della Chiesa. Montecassino
fu il potente istruttore degli ordini monastici, l'archetipo sul
quale tutti si foggiarono, e quest'azion sua fu tanto più viva e grande,
quanto che tutti i monaci erano stretti da una dolce e invariabile
fraternità tra loro. Formavan essi come un'ampia repubblica: se un
frate di San Benedetto aveva a far viaggio, trovava ospitalità in ogni
luogo e protezione; potea scorrere le biblioteche, assistere alle scuole;
e le più volte i monasteri erano succursali o colonie fondate dalle
chiese madri. Pe' monaci non ci era patria; un frate dell'Inghilterra
veniva nella Neustria o nell'Austrasia, ed un frate dell'Aquitania
andava a ricoverarsi nell'ospital ricetto d'una badia lombarda o italiana.
Quindi nascer dovea quella scambievole, scientifica azione
d'una badia sull'altra. Quando un monastero aveva un gran tesoro
di scienza, esso lo donava e accomunava; tutte le fondazioni religiose
aveano il medesimo grado; ci aveano monaci messaggeri, che andavano
a cambiar le pergamene, a portare i manoscritti o a ristorar gli
studi da una solitudine all'altra.
</p>

<p>
Tale si fu lo spirito letterario di quel tempo. Carlomagno volle accentrarlo
nelle sue mani, ma esso non dovea sopravvivere a quel sublime
impulso, e spento l'imperatore, gli studi anch'essi doveano
<span class="pagenum" id="Page_168">[168]</span>
sparire con lui. In fatti, il principio del regno di Lodovico Pio offre
ancora qualche bell'ingegno nelle scienze e nelle lettere, come a dire,
Incmaro, arcivescovo di Reims, lo scrittore che celebrò col pomposo suo
stile le usanze e le consuetudini del palazzo di Carlomagno; Agobardo,
arcivescovo di Lione, più ancora statista che letterato, non essendovi
a que' tempi avvenimento di qualche rilievo, di cui non si trovi mescolato
il suo nome; Pascasio Radberto, che serba un'indole sodamente
scolastica, e coltiva gli studi come studi, applicando a ciò
ch'essi hanno di più liberale ed attivo; Anscario, vescovo viaggiatore,
il predicator che corre ad apprendere alle nazioni selvagge la
religione cristiana e la civiltà, il san Bonifazio della Scandinavia. Ma
qualunque siano cotesti uomini d'ingegno e di vaglia, non puoi far
di non avvederti che il sapere e gli studi, favoriti sotto l'impero di
Carlomagno, sono già in pieno decadimento sotto Lodovico Pio. Le
scuole non hanno più il loro valore, gli studi il loro ardore; le popolazioni
sono tornate al loro stato d'ignoranza, e ciò procede da
più cagioni.
</p>

<p>
Egli avvenne dell'opera letteraria di Carlomagno il medesimo che
delle politiche sue concezioni; l'unità era collegata alla sua persona,
ma non era punto nelle idee e nelle costumanze di quella società;
chiuso che fu nella tomba l'imperatore, non v'ebbe più scienza, più
istruzione, chè il popolo non la desiderava. Il servo poteva egli desiderare
la luce? L'uomo d'armi disprezzava i libri, anche cristiani e
devoti, o solo li apprezzava per ispogliarli dei carbonchi onde fuori
splendevano; ben più caro ad essi era combattere e agitarsi nei
campi, e però che importar poteva ai conti ed ai leudi del progresso
della scienza? Non un solo si nomina di quegli uomini di ferro che
abbia messo in carta un pensiero; laonde l'impulso fu tutto di Carlomagno
in persona, e dopo lui tornarono al rozzo istituto della conquista,
a spogliarsi l'un l'altro, a guerreggiarsi da castello a castello.
</p>

<p>
Gli studi disparvero nello sminuzzamento dell'impero; non v'ebbe
più centro, più movimento ordinatore, e se pur taluno qua e là attese
ancora alle lettere, più non v'ebbe quell'ardente inclinazione
allo studio che signoreggiò il regno di Carlomagno. E d'altra parte
il tempo era egli fatto al tranquillo progresso del sapere? Carlomagno
aveva bensì preparato per un tal quale ordine amministrativo la pace
o la tregua generale della società, sì che studiar potevasi liberamente
e sicuramente senza paura delle violenze de' soldati e dei prepotenti,
con quella pacatezza di mente e franchezza di vita che lo studio richiede;
ma questa pace si dileguò nella subita e forte agitazione che
seco trasse la fine di Carlomagno. La società fu rotta in mille
frammenti, e il sistema feudale cominciò a imperar come codice della
<span class="pagenum" id="Page_169">[169]</span>
generazione; nè l'impero fu sol messo in brani, ma ciascuno di questi
brani ancora fu partito in contadi, ed in sì picciole signorie, che
esser non ci potè oramai più comunicazione d'idee, nè d'ingegni, e
non pur di governo: i conti divennero l'uno straniero all'altro, ed
ogni castello fu un principato. Costantinopoli e Roma, che erano state
in corrispondenza con Carlomagno per aprirgli i tesori immensi dell'antichità,
furono indi interamente ignote alla società feudale, e appena
si sapeva ch'esse erano al mondo, però che quegli uomini
violenti sprezzavano le umane discipline. In fatti, a che potean elleno
giovar loro? L'arte sola della guerra venne perfezionandosi, perchè
essa era un bisogno per tutti. Laonde il decimo secolo non ebbe alcuna
correlazione colla fine del secolo ottavo e col principio del
nono: tutto disparve, e si perdè nell'abisso.
</p>

<p>
Ma il monastero almeno rimarrà nobil fonte di scienza, e in sicuro
dal mondo e dalle sue scosse, i monaci si daranno pazientemente a
copiare i manoscritti, e ad insegnar nelle loro modeste scuole? Mainò:
il decadimento è ivi altrettanto rapido e grande quanto nella società
generale, e ciò dipende dalle calamità che gravano così sulle fondazioni
ecclesiastiche come sul popolo. Le età che precedettero il secolo
nono avean veduto le istituzioni monastiche venire assai prosperando,
e l'Ordine di San Benedetto risplendere in ogni luogo; la pace silenziosa
del chiostro avea favorito le scuole scientifiche, e abbiam
poc'anzi veduto come generalizzato si fosse l'amor di quelle. Ma
spento Carlomagno, anche la pace della solitudine più non dura, e
insiem con quella del mondo se ne va sotto la doppia invasion dei
Normanni e dei Saraceni. I Normanni, crudeli avversari dei monasteri,
atterrano gli altari, ardon le mura, spogliano l'arche; pur
dianzi vedeansi edificar ricche celle ancora e chiese solidamente costrutte,
ed ora i Normanni non lasciano pietra più sopra pietra,
sgozzano i religiosi o li costringono a celarsi nei sotterranei. I più
de' monasteri situati a riva de' fiumi o nelle vaste pianure che circondan
la Senna, la Loira e la Saona, furon di questo modo posti a
sacco, intantochè al Mezzodì i Mori e i Saraceni penetravano fino al
Rodano. Come trovar tempo da meditare e applicare a lavori scientifici
in mezzo a queste desolazioni? Come aver agio de studiare quando
le voraci fiamme faceano scrollar le pareti? Che altro da far rimaneva
a quei poveri frati se non implorare con lugubri litanie la misericordia
di Dio contro le stragi dei Normanni? Ond'è che spesso, nel bel
mezzo di qualche grave studio, il monaco sospendea tutt'a un tratto
il libro che avea cominciato a trascrivere, il testo forse di Cicerone
e d'Ovidio, per gridare con lamentevol voce: «Ah! ci libera dal furor
dei Normanni, <i>Libera nos a furore Normannorum</i>.» E questo
<span class="pagenum" id="Page_170">[170]</span>
era il lamento di tutta quella trista e sconsolata generazione; che se
pure i monaci aveano nella lunga lor notte alcun momento di tregua,
ei si facevano a scriver qualche tetra e funebre leggenda, però
che tutto era tristezza intorno di loro, o tremanti in faccia al pericolo
da cui eran quasi per miracolo scampati, descrivevano la traslazione
delle reliquie, ed era ben d'uopo tenerne memoria, però che
quando i Barbari s'avvicinavano ad un monastero, la gran cura di
que' devoti padri era il salvar l'arca delle reliquie, e trasportarla come
potevano da una solitudine all'altra, e trafugarla in luoghi ignoti.
Quest'era il santo viaggio che i monaci descrivevano col cuore oppresso
e con le lagrime agli occhi: a ogni passo eran miracoli, a
ogni pericolo lamentazioni, e i Bollandisti ci hanno conservato moltissime
di quelle relazioni, storia dolorosa dei terrori di quell'età.
</p>

<p>
Di questo modo l'impero di Carlomagno è un periodo circoscritto
così per le lettere come per la costituzione politica, nulla di quanto
precede al par che nulla di quanto vien dopo può con esso compararsi,
gli è un tempo di eccezione che tutto si attiene ad un uomo, e
che svanisce con lui. Il movimento scientifico non era altrimenti negli
spiriti, nè v'ha ingegno quaggiù che abbia facoltà di trarre un tutto
da nulla, chè questo sarebbe uno degli attributi di Dio. Ben può uno
farsi compagni alcuni uomini eletti che trascinano e signoreggiano
per poco la civiltà, ma quando una generazione non ha in sè l'impressione
di certe idee, non si può farle nascere. Il desiderio e il
bisogno degli studi erano appena superficiali, l'ingegno letterario in
pochi uomini appena, intantochè la moltitudine se ne restava ignorante
fra il doppio servaggio del corpo e dello spirito. D'onde procede
che ogni cosa, dopo il regno di Carlomagno, fu di nuovo sepolta
nelle tenebre. Quanto ci avea di bisantino e di romano nell'opera
dell'impero d'Occidente disparve; nè il periodo letterario del
duodecimo e del decimoterzo secolo, sotto Filippo Augusto, ebbe
più correlazione alcuna con gli studi dei tempi carlinghi: la è una
letteratura nuova, allettante, nazionale, cavalleresca, che nasce dalla
feudalità. Qualcosa di strano e di fantastico erasi pur creato sotto
l'impero di Carlomagno; ma fu come se tu dicessi un vivo lampo che
appar nelle tenebre: illumina per un istante con grande bagliore
d'intorno, ma poi ch'egli è svanito la notte divien più fitta e intera
di prima. Simile appunto si fu la prima epoca carolina!
</p>

<div class="chapter">
<p>
<span class="pagenum" id="Page_171">[171]</span>
</p>

<h2 id="cap13">CAPITOLO XIII.
<span class="smaller">QUANTO RIMASE IN PIEDI DELL'OPERA DI CARLOMAGNO.</span></h2>
</div>

<div class="blockquote">
<p>
1.º Leggi. — Avanzi della legge salica. — Ripense. — Borgognona. — Longobardica. — Sassone. — I
Capitolari. — Incremento del diritto ecclesiastico. — Decretali. — Dionigi
il Picciolo. — Isidoro Mercatore. — Prima origine
del diritto feudale. — Ultime vestigia delle leggi carlinghe.
</p>

<p>
2.º Instituzioni. — Le Assemblee. — Quali diventano. — Come composte
alla fine del regno di Carlomagno. — I Conti. — I due regni d'Aquitania
e d'Italia. — Ordinamento del Conti. — I <i>missi dominici</i> o messi regii. — Stato
delle persone. — I Vescovi. — Gli Abbati. — Gli Uomini liberi. — Diverse
nature d'uomini liberi e di servi.
</p>

<p>
3.º Quali divenissero i popoli alla morte di Carlomagno. — L'impero di Bisanzio. — Il
califfato. — Gli Alemanni. — I Sassoni. — I Frisoni. — Gli Italiani. — I
Longobardi. — Gli Aquitani. — I Goti. — La vera Francia. — Invasioni
dei Normanni.
</p>

<p>
4.º Che avvenisse del commercio. — Comunicazioni fra popolo e popolo. — Disertamento
delle campagne. — Distruzione dei monumenti carlinghi. — Strazio
delle arti.
</p>

<p>
5.º Avanzi della famiglia di Carlomagno. — Morte dei due più abili figli
suoi. — Carlo e Pipino. — Lodovico il Pio, solo superstite, infemminito dalla
meridionale sua residenza. — Scontentezza suscitata dall'associazione di lui
alla corona, e sua esaltazione.
</p>
</div>

<p class="yrs">
SECOLO NONO.
</p>

<p>
D'una fatica si compiace principalmente l'animo nei gravi studi
della filosofia e della storia, e quella è d'indagar che fine abbia
avuto l'opera d'un grand'uomo, e di che frutto fosse apportatrice al
mondo. Ogni fatto aver debbe, a così dire, la sua genealogia, il suo
passato, il suo avvenire; chè anche quando un sovrano intelletto vi ha
abbagliato, far non potete di non chiedere quali orme abbia lasciato
del suo passaggio nella vita, e in certo modo, di che a lui vada debitore
il genere umano. Ma ohimè! ci sono tempi pur troppi negli
annali del mondo, che nulla lasciarono dopo di sè, e che amiam tuttavia
di contemplare, come se si leggesse un poema epico! Tale si è
<span class="pagenum" id="Page_172">[172]</span>
appunto l'aspetto sotto cui ci facciamo ora ad esaminare il regno di
Carlomagno. Dove son l'orme sue, e quali sono l'impronte da lui
lasciate nella società con le sue leggi, gli alti suoi, la sua volontà, la
sua forza? Malagevole assunto, ma pur necessario a dar l'ultimo
compimento alla storia dell'imperator d'Occidente.
</p>

<p>
Le leggi di Carlomagno, quali trovate le abbiamo nei capitolari,
hanno due grandi intenti: o mirano a confermar la legislazione anteriore,
svolgendola e coordinandola con certe nuove disposizioni, o
procedono da idee inerenti al sistema carlingo, il che forma due ben
distinti diritti, l'uno ch'altro non è se non la confermazione del
passato, l'altro che appartiene al presente. Le leggi particolari a ciascuna
delle barbare popolazioni intatte rimasero sotto i Carolingi,
salvo alcune poche modificazioni comandate dai capitolari. Ci avea
pur sempre la <i>legge salica</i>, nata in mezzo alla Germania, e compilata
da Teoderico re d'Austrasia, la quale, tutta posando sulla
composizione, durò, come diritto particolare de' Franchi, anche sotto
l'impero di Carlomagno, e poco rileva che la tribù loro si mescolasse
nella più general costituzione dell'impero d'Occidente, chè privilegio
era delle nazioni soggette a Carlomagno conservare il proprio
codice e le instituzioni insieme della patria loro. La legge
salica passò dunque per mezzo alla legislazion dell'impero, pochissimo
contraendo del carlingo concetto, e lasciò qualche orma di
sè fino al secolo dodicesimo, siccome varie scritture comprovano;
ma poi si dileguò a somiglianza dei capitolari stessi sotto il diritto
delle leggi feudali.
</p>

<p>
La legge ripense, a par del codice salico, impressa d'un'ammirabil
semplicità, conservò sotto ai Carolingi la naturale rozzezza sua, nè le
addizioni che Carlomagno vi fece<a class="tag" id="tag144" href="#note144">[144]</a> punto le tolsero del suo carattere
di personalità, cui conservar seppe insieme con l'origine franca, che
vale quanto dir la composizione. I capitolari medesimi soggiacquero
a questo diritto. In fatti su quai cardini posavano la legge salica e
la ripense? su questi che ogni delitto scontar potevasi con un'ammenda
pagabile al fisco, e per composizione e risarcimento al danneggiato.
Ora questa legislazione era interamente favorevole all'erario, però che
schiudendo un largo campo alle ammende e taglie, il fisco arricchivasi
con l'applicazione della medesima legge. Il che giovar dovette a mantener
lungamente le dette due leggi, avendo il fisco interesse ad esercitarle,
siccome quelle che costituivano la sua ricchezza, e formavano una parte
delle sue rendite. Se non che le tracce, come dicevamo, della legge
salica e della ripense non vanno oltre il secolo duodecimo, in cui
si confondono con gli statuti municipali: e d'altra parte la personalità
<span class="pagenum" id="Page_173">[173]</span>
poteva ella durare, mentre le nazioni primitive svanivano? Sotto
i Carolingi distinguevansi bensì ancora i Franchi, i Borgognoni, i
Longobardi, gli Aquitani, ma indi queste distinzioni spariscono, chè
nuove forme nella società succedono alle antiche; i popoli non vengono
più classificati per origine, ma sì per legge e patrimonio, e ci
sono nobili, borghesi, servi, grandi vassalli, censuarii, valvassori.
</p>

<p>
La legge burgundica, o de' Borgognoni, passò più ratta che non quella
dei Franchi, benchè amendue queste popolazioni avessero una stessa
origine. La monarchia de' Borgognoni fu di brevissima durata, nè
orma più se ne trova dopo i regni di Gondebaldo e di Sigismondo.
Or questa legge, che non posava intieramente sul principio delle composizioni,
ammetteva le pene afflittive, non affatto nell'interesse del
fisco, onde meglio così venne a mescolarsi e confondersi col diritto
romano. La legge salica era tutta distinguitrice, e creava ordini e gradi.
Il codice burgundico all'incontro, più benigno ai vinti, regolava gl'interessi
dei Romani e dei Borgognoni con un grande sentimento di
equità: se insorgeva quistione o lite, essa veniva giudicata da un
tribunale di giurati composto metà di Borgognoni e metà di Romani.
Il che ci spiega come le tracce di questa legislazione si dileguassero
più facilmente che non quelle della legge salica. La stessa osservazione
vuole applicarsi al codice dei Visigoti, il quale dominato dalle
leggi ecclesiastiche, e deliberato dai vescovi, si mantenne entro i principii
della giurisprudenza romana. Noi lo vediamo sparire quasi al
tutto fin dal regno di Carlomagno; i capitolari non l'accennano pure,
e al formarsi del ducato d'Aquitania, e poi da questo medesimo ducato,
del regno di Lodovico, esso vien meno e cade: i concilii l'aveano
preparato, e i concilii lo struggono, tanto che al secolo undecimo non
si fa più menzione di leggi gotiche, governato già il mezzodì della
Francia dal codice teodosiano. Il medesimo avvenne della legislazione
longobardica: in fatti come durar poteva il codice dei Longobardi, in
tanta vicinanza che si trovavan di Roma, dei papi e di Costantinopoli?
Nel tempo che Carlomagno fece sue giunte a quelle leggi, esse
eran già quasi al tutto cadute in disuso. Vinti e soggiogati dai Franchi
i Longobardi non avean niente più a promettersi da esse, nè
interesse più a lasciarsi governar dal codice loro. Sassoni, Bavari,
Alemanni tutti eran caduti sotto il giogo del vincitore, ma pur tutti
questi popoli aveano maggior vigoria ed alterezza che non i Longobardi;
e però l'Alemanno conservò la sua legge, il Sassone ripigliò la
silvestre independenza sua, il Bavaro i suoi duchi. Questi separaronsi
anzi dalla Francia fin dal tempo di Lodovico Pio.
</p>

<p>
Queste diverse legislazioni furono, nell'inoltrar dei popoli verso il
medio evo, assorbite da altre forme ed altre consuetudini che trionfarono
<span class="pagenum" id="Page_174">[174]</span>
so quelle. La prima a crescere fu la potenza delle leggi ecclesiastiche:
false o vere sieno le decretali dei papi, o mentite le compilazioni
di Dionigi il Picciolo, questa non è la vera quistione istorica,
ma ciò che la filosofia stabilir dee, si è se le decretali, qualunque
sia la vera origin loro, rendessero sì o no a quel tempo grande
servigio alla legislazione ed alla podestà. Al medio evo il concetto
loro fu giusto e forte, e nel generale sminuzzamento della società la
raccolta delle decretali fu di non poco giovamento ai costumi e alle
leggi. Talun disse già che le decretali affermavano l'assoluta sovranità
di Roma e la dittatura de' papi: questo che fa? Non era forse la Chiesa
romana che, in que' tempi di confusione e di disordine, dava con la dittatura
sua le mosse all'incivilimento del mondo? Le decretali imponevano
una moglie sola, stringevano i vincoli tra' padri e figli, proclamavano
massime più benigne per lo schiavo, repressioni più forti
per l'uomo carnale e violento. Questi statuti del popolo cader fecero
i capitolari, e insiem le leggi barbare che aveano contratta un'indole
egoistica e troppo personale: la legislazione si venne aggentilendo
col porsi universale sotto il comando d'una podestà morale,
che era il papa.
</p>

<p>
Il diritto romano, che non avea cessato mai di dominare sopra una
gran massa di popoli nelle Gallie, pigliò quella preponderanza che
sempre appartiene a' principii eterni del giusto e dell'ingiusto; abbattè
le leggi barbariche; i capitolari cadder d'ogni forza di rincontro alle
regole potenti del codice teodosiano; le decretali assorbirono i concilii.
Ma quelli che interamente distrussero la legislazione di Carlomagno
furono gli statuti locali o municipali, e sopra tutto, il diritto feudale
che nacque nella confusione del nono e del decimo secolo. L'esistenza
di simili statuti è incontrovertibile, anche nell'apice della potenza imperiale
di Carlomagno, il quale, nell'atto che stava preparando l'orditura
dell'opera sua, trovava in questi statuti un ostacolo all'unità
amministrativa cui intendeva. In questa o quella città, in questa o
quella provincia, ci avea questo o quell'antico statuto, gallico o franco,
romano o celtico, che regolava lo spirito delle transazioni, le pratiche
della vita, e Carlomagno cedeva più d'una volta in cospetto alle picciole
consuetudini de' luoghi.
</p>

<p>
E non è cosa naturale che il diritto municipale trionfasse al secolo
decimo, in tempo che sì grande era la confusione, e che la forza centrifica
se ne andava? Se le leggi generali non proteggevano la società,
era ben d'uopo che le leggi locali guarentissero le sostanze e
le persone; onde si fece, come dire, un diritto privato in ogni città,
in ogni distretto, e in questo general disordine il concetto dell'unità,
a cui avean dato forma i capitolari, soggiacque; e il diritto feudale
<span class="pagenum" id="Page_175">[175]</span>
venne in breve a surrogarsi a tutte le antecedenti legislazioni. E così
avvenir doveva, però che questo diritto era in correlazione coi costumi
e con le consuetudini: posava sulla gerarchia degli averi e delle persone,
e innanzi tutto, sulla pratica del combattimento giudiziario. Non
si parlò quindi più di capitolari; nuove idee erano sorte nella società,
e nuovi doveri parean sorgere così pel signore come pel vassallo; rotta
era la lunga catena delle tradizioni, vennero in campo gli alti feudatari,
i vassalli, i valvassori, tutte cose ignote sotto il regno di Carlomagno;
le decretali formarono il diritto ecclesiastico, regolato già dai
concilii e dai capitolari; gli editti dei re del terzo lignaggio non ebbero
più nulla a che fare con la legislazione anteriore. Chi segue la storia
degli ultimi Carolingi, vede la legislazione dei capitolari venir meno
e cadere; sotto Lodovico Pio hanno ancor forza, si spengono sotto
Carlo il Calvo: fannosi rari, perchè l'impero va in minuzzoli, e non
ci posson quindi più essere principii generali.
</p>

<p>
Tuttavia si vuol confessare che questa legislazione non è intieramente
morta per tutti, poichè se la Francia, com'era costituita sotto
la terza schiatta, estranea rimanevasi al diritto dei capitolari, il medesimo
non avveniva in Àlemagna. L'esaltazione dei Carolingi fu un
invader che gli Austrasii fecer la Neustria; i fieri figli del Reno, del
Veser e dell'Elba, vennero a stabilirsi nelle città neustriane; Carlomagno
era il capo lor naturale, il loro creato; essi lo circondavano
dell'amor loro, della loro ammirazione, ond'è che al cader dell'impero
d'Occidente gli Austrasii conservano i capitolari; e se morta è la progenie
del gran Carlo, le sue leggi, le sue instituzioni ancor sopravvivono.
In Germania le decretali non furono altrimenti accettate come
leggi ecclesiastiche, chè i contrasti fra la casa di Svevia ed i papi
impedirono al diritto romano di pigliare una preponderanza naturale
fra quella nazione. Le leggi feudali non preparavan ivi quello sminuzzamento
del suolo che si vide in Francia; tutto sul Reno rimase
carlingo: Carlo Martello era uscito d'Austrasia, e le leggi de' suoi
figli tornavano all'Austrasia. Mentre i capitolari non sono oramai più
per la Francia che una curiosità storica, un monumento di erudizione
degno di studio, in Germania sono entrati all'incontro per la
più parte nel diritto positivo; Goldasto li ha raccolti nelle sue <i>Costituzioni
imperiali</i>, e da essi traggon origine que' solenni decreti
delle diete che reggono la nazione alemanna anche a' tempi moderni.
Nella Francia soggetta alla stirpe dei Capeti, i capitolari esser non
potevano che una memoria della conquista; in Germania, essi erano
in vece la legge naturale degli Alemanni, che li conservarono come
uno dei fondamenti del loro diritto pubblico, e come un'antica reliquia
degna della loro venerazione.
</p>

<p>
<span class="pagenum" id="Page_176">[176]</span>
</p>

<p>
E le assemblee politiche del campo di maggio, che divenner elle in
sulla fine del regno di Carlomagno? Per fin che durò quest'impero,
concetto d'uno sfolgorato ingegno, esse conservarono una certa grandezza,
e conti e leudi assiduamente vi concorrevano, perchè ivi aveasi
a foggiar i capitolari, a dare il proprio assenso alle spedizioni lontane,
e prepararsi a seguir il principe alla guerra, nè fino a che l'impero
durò nell'unità sua, siffatte adunanze cessaron d'essere frequenti e regolari.
Secondo che Incmaro scrive, v'era piena libertà di suffragi; i
capitolari venivano passati o rifiutati, ed i chierici e i leudi votavano
separatamente. In che si scorgono le orme intere dei placiti di guerra
che tenevansi nelle foreste antiche della Germania. Nè coteste politiche
assemblee del campo di maggio perirono altrimenti con Carlomagno:
chè anzi durarono col medesimo colore di libertà sotto Lodovico
Pio, ed i conti non solo avean obbligo d'intervenirvi, siccome
i più degni rappresentanti dell'imperatore, ma sì ancora di condur
seco dodici scabini de' più notabili, eletti da ogni contado, deputati
veri, che venivano ad assistere a' placiti ed a partecipar del governo
dell'impero; i proprietari liberi de' beni allodiali eran quelli che
eleggevano gli scabini, e già sì ampiamente stabilite eran le basi
della rappresentanza nazionale, che al tempo di Carlo il Calvo, sotto
del quale i campi di maggio ancora continuavano, era massima confermata:
<i>La legge farsi per consenso del popolo e per costituzione
del re</i><a class="tag" id="tag145" href="#note145">[145]</a>. Le assemblee cessano, e si perdono al tempo di Carlomanno<a class="tag" id="tag146" href="#note146">[146]</a>;
invano tu cercheresti a que' giorni i consigli di guerra, i
congressi politici de' leudi e de' vescovi; tutto è confusione e le instituzioni
carlinghe son cadute in ogni luogo. Da indi in poi ci ha
una specie di sospensione nelle due grandi scaturigini della legislazione
carlinga, i concilii e i capitolari: non v'è più diritto fermo,
non forma più consacrata dalla consuetudine. E come esser ci poteano
assemblee generali, se il territorio ne andava in brani per modo che
ogni governator di provincia diventava conte e signore della terra
ch'ei possedeva?
</p>

<p>
Due supreme instituzioni aveano contrassegnato l'impero di Carlomagno,
quelle dir vogliamo dei regni d'Italia e d'Aquitania, l'un
<span class="pagenum" id="Page_177">[177]</span>
dato a Pipino, l'altro a Lodovico; or che divennero queste due sovranità,
subordinate all'impero, dopo la morte di lui? Seguitaron
esse ancora l'opera loro? Carlomagno era stato indotto a crear di
siffatte monarchie dipendenti dal suo scettro, non tanto dall'intenzione
di dividere il suo retaggio e sminuzzarlo, quanto dal desiderio
di assicurare l'azione di un reggimento supremo. Pipino, re d'Italia,
moriva prima ancor che suo padre fosse giunto all'età cadente e
fiacca, onde questi confidava il regno a Bernardo, un de' bastardi di
Pipino (chè a que' tempi ben poco divario c'era fra bastardo e figlio
legittimo) volendo così l'imperatore stabilire oltre l'Alpi il diritto
ereditario, e serbare in qualche modo le vestigia della monarchia
longobarda. Questo regno d'Italia sopravvisse pochi anni al suo
fondatore, poi perì per tre potenti cagioni, e son queste: prima di
tutto sì grande era il desiderio degl'imperatori di Germania di regnar
di qua dai monti, che ben s'affrettarono a spezzar la corona di ferro
in fronte ai successori di Pipino, e continuo era il passaggio in Italia
dei loro armati. E come avrebbe questa potuto conservare i suoi
principi, che aveano tutta la forza loro da Carlomagno, mentre la
stirpe di quest'ultimo in Francia già decadeva? I papi, d'altra parte,
intimi amici dei Carolingi, non aveano più interesse alcuno a sostenere
i re d'Italia, deboli sì da non potersi da essi prometter più
aiuto nè protezione. Aggiungasi per terza cagione, che già sorgeva
nelle città lombarde la voglia di affrancarsi e farsi libere; ognuna
volea diventare repubblica; quale era mossa alla politica libertà dal
commercio, e quale dalla ricchezza territoriale, e intanto che nei paesi
meramente feudali la terra stringevasi nella gerarchia dei feudi, in
Italia le città le une dalle altre si separavano, e con perpetue gare fra
esse contendevano.
</p>

<p>
La monarchia d'Aquitania periva naturalmente per l'esaltazione
di Lodovico all'impero. Questo regno non componevasi altrimenti di
un solo elemento, e laddove in Italia non ci eran che due razze, i
Longobardi e i naturali del paese, antichi popoli del Lazio con qualche
Greco frammistovi, in Aquitania, all'incontro, con mal composti legami,
s'univano ben dieci e più frazioni di popoli: i Goti, i Guasconi,
gli Aquitani, gli Alverniani, i Saraceni, le quali nazioni tutte, insiem
strette a forza, doveano tender naturalmente a sgropparsi. Comprendeva
il regno d'Aquitania le terre che si stendono dalla Loira fino
all'Ebro, e fu in appresso confidato a Pipino I, figliuolo di Lodovico
Pio, poi passò in quell'altro Pipino che combattè insiem coi Normanni
contro Carlo il Calvo. In mezzo a quella strana confusione
che indi succede, nessuna orma più resta del regno d'Aquitania;
tutte quelle popolazioni si dividono e suddividono; si vengono
<span class="pagenum" id="Page_178">[178]</span>
formando duchi d'Aquitania e di Guascogna, e conti di Tolosa e d'Alvernia;
e la costituzion di quel regno sparisce insiem con l'impero,
conseguenza di quel gran disordine che accompagna la fine della seconda
progenie.
</p>

<p>
In tanto sconvolgimento del suolo che fu del sistema amministrativo
di Carlo? Tre erano i fondamenti su cui detto sistema
posava: 1.º L'ordinamento militare confidato a uomini di guerra
che sotto il nome di duchi o governatori delle marche (<i>marchis
marchiones</i> da cui venne <i>marchese</i>) difendevano il territorio, e apparecchiavano
il bisogno alla guerra. 2.º I conti, magistrati civili
che governavano i distretti a simiglianza degli antichi prefetti di
Roma. 3.º I messi regi, <i>missi dominici</i>, l'istituzione dei quali fu sì
lata ed attiva sotto Carlomagno. Fin dal regno di Carlo il Calvo
dileguarsi e sparir si veggono al tutto le ultime vestigia di questo
sistema; un rivolgimento viene operandosi: quei duchi, quei conti,
quei governatori delle marche, che ubbidivano ad ogni minimo cenno
dell'imperatore, proclamano adesso la personale independenza loro:
mutano i loro titoli; quelli che testè altro non erano che magistrati
revocabili, diventano feudatari independenti; qual di loro assume la
sovranità effettiva delle terre da esso governate, quale la trasmette
ben anco in eredità a' figli suoi. Donde tutti que' vassalli che appena
conservano qualche segno di rispetto verso la corona, benchè
da lei fosse proceduta ogni podestà loro. In tale sminuzzamento
d'autorità, che forza poteva restare ai messi regi, a questi magistrati
principali d'un potere centrificato? La prima condizione, l'essenza
medesima di cotali delegati del principe, poggiava sull'autorità
unica dell'imperatore; essi erano i suoi procuratori con mandato di
raccogliere e unir insieme le porzioni spartite dell'autorità sua. Or
dunque, allor che questa autorità si dilegua, allor che non v'ha più
centro amministrativo, l'uffizio dei messi regi divien, come a dire, una
superfetazione politica in un sistema che più non serba unità; onde
avviene che a mezzo della seconda progenie già più non è vestigio
della forma politica di questo grande impero carlingo.
</p>

<p>
Questa mutazione e questo decadimento riferivansi specialmente agli
averi e alle persone, per l'eterne divisioni stabilite in questa parte
del diritto romano. Gli averi soggiacean, di quei giorni, ad un notabile
rivolgimento nelle condizioni del possesso: sotto Carlomagno distinguevansi
innanzi tratto gli allodii, o terre libere possedute da un
Franco o da un Romano, e i benefizi conceduti dal fisco; la terra
libera non avea nessuna gravezza tranne quella del servigio militare,
e ad essa tutte si riferiscono le discipline imposte dai capitolari; i
benefizi non procedevano altrimenti da un'origine cogli allodii, ma
<span class="pagenum" id="Page_179">[179]</span>
erano quasi sempre un dono, una concessione; il signor diretto, per
farsi suo questo o quello, gli donava una terra fiscale; e chi accettava
un benefizio incontrava più stretti doveri verso il re. Allodii e benefizi,
tale si era la divisione delle terre sotto l'impero del secondo lignaggio,
e benefizi furono anche spesso quei vasti poderi, sì ben condotti,
dei Carolingi. Ma, in sul mancare di esso secondo lignaggio,
questo stato della proprietà si viene modificando; colui che tiene il
benefizio dalla corona, si scioglie in breve da ogni dovere, e vuol
esserne padrone assoluto, a imitazione dei conti e dei governatori che
son rimasti in pieno potere del paese da essi governato. Carlomagno
avea costretto gli animi a stringersi e raccogliersi intorno all'impero;
ora la natural reazione vuole che ogni cosa si sciolga e si separi:
quindi il benefizio confondesi con l'allodio o, per dir meglio, l'allodio
interamente dispare per confondersi nel reggimento feudale<a class="tag" id="tag147" href="#note147">[147]</a>.
Al tempo sicuro di Carlomagno, il possessor dell'allodio aveva interesse
in mantenere la libertà sua e la franchigia della terra; ma nel
disordine e nello scadimento d'ogni podestà, egli trovavasi isolato su
quel suolo traballante; e in qual modo avrebb'egli potuto, così solo,
difendersi contro le correrie dei Normanni, e la prepotenza dei superbi
feudatari? Ond'è che allora il possessor dell'allodio venne naturalmente
a porsi sotto la salvaguardia e la protezione di un superiore.
La distinzione adunque degli allodii e dei benefizi sparisce nel secolo
decimo, nè ci ha più che feudi e terre feudali; chi possiede il <i>dominium</i>
o dominio, chi il tenimento, vale a dire il godimento reale
della terra, mercè servitudi e livelli; tutto consiste in reciproche
obbligazioni, tutto riducesi a gerarchia; agli allodii e benefizi della
prima stirpe succedono i feudi e retrofeudi; al semplice dovere annesso
alla proprietà vengono sostituite mille bizzarre consuetudini;
dove il servigio militare e dove un obbligo d'onore; l'uno riceve
un feudo perchè adempia all'ufizio di coppiere, l'altro perchè venga,
in qualità di scudiero, a bardar il cavallo di battaglia del signore;
e se l'uom che riceve un feudo non è nobile, l'obbligo suo si cambia
in censo, il che val quanto dire ch'ei paga il più delle volte un
livello in danaro.
</p>

<p>
Nè le possessioni della Chiesa punto si sottrassero a questo repentino
rivolgimento, chè indarno essa invocava per sua protezione i
miracoli, oramai più non dandosi ascolto alle leggende che difendevan
gli averi e i poderi; troppo brutale è la generazione; troppo in balía
<span class="pagenum" id="Page_180">[180]</span>
alle sue rapaci inclinazioni; e a volersi difendere è bisogno di mura
oramai e di ferreo braccio. Ond'è che i monasteri, i vescovadi, le cattedrali
prendono loro avvocati o vidami, che sono i naturali difensori
dei beni ecclesiastici: se v'ha nella contrada un conte che metta
paura per le sue azioni, e minacci da lunga ora la religiosa solitudine,
l'abbate a lui si rivolge, chiedendogli s'ei voglia essere il protettore
o il difensor della Chiesa, nè picciolo è l'util ch'egli n'avrebbe,
però che per prima cosa la badia gli dà in feudo una terra del suo
dominio, poi alcuna volta gli assicura eziandio de' livelli in danaro, si
obbliga di pregare per lui in tutte le necessità della vita, e poi gli
concede una tomba sotto il tetto del monastero, chè a quei tempi
non era benefizio troppo comune quello di potere riposarsi in pace
nel sepolcro, chè la guerra non aveva rispetto neppure alle ossa dei
morti. Colui dunque che facevasi protettore della badia, era sicuro
di trovar il letto dell'eterno suo riposo sotto quelle lunghe e marmoree
volte; ond'è che noi vediamo ancora nelle antiche badie quei prodi
cavalieri distesi sul loro monumento: essi furono, vivendo, avvocati
e vidami della chiesa, e la chiesa concedè loro l'ultimo tetto ospitale.
</p>

<p>
Lo stato delle persone fu da quel tempo in poi regolato a seconda
dell'avere, laddove, durante il governo di Carlomagno, i popoli distinguevansi
piuttosto per razze, per origini, e per la propria loro
singola condizione. Franchi, Longobardi, Romani, tali si erano le principali
separazioni in cui partivasi la società, le popolazioni erano suddivise
ancora, ed ognuna avea la sua legge. Se non che, i capitolari accennano
ad una distinzione di gradi; il titolo di <i>nobiles</i> era antico, e
derivava fin dalle foreste della Germania; la division legale era principalmente
fra gli uomini liberi o franchi ed i servi, distinzione questa
d'origine insiem germanica e romana. Ma la gerarchia dei gradi,
a proprio dire, e la separazione degli ordini, non vennero altramente
che dal reggimento feudale, nato allo scadere dei Carolingi. In quel
tempo cominciò a comparir l'alta e la mezzana nobiltà; l'una formata
dai gran vassalli con titoli di conti, di duchi, di marchesi e di governatori;
l'altra distinta non più che dal nome di <i>fideles milites</i>
ma pur non si vuol credere che anche questi semplici valvassori non
fossero talvolta uomini d'alto stato, chè abbiamo esempi di conti
d'Evreux e conti di Chartres semplici censuari. Non v'erano ancor
arme nè imprese a distinguere i casati, chè il blasone non era nato
ancora; ma si potean portar segni e simboli, coi quali un nobile faceasi
conoscere in battaglia. I feudi soli aveano i contrassegni caratteristici
della nobiltà, e il blasone venne solo sotto i primi regnanti
della terza stirpe.
</p>

<p>
I cherici erano, quanto al grado, collocati in una gerarchia tanto
<span class="pagenum" id="Page_181">[181]</span>
alta, per lo meno, quanto quella della nobiltà; e cosa che si vuol
particolarmente notare, come caratteristica della seconda stirpe, si è che
nella gerarchia la dignità episcopale medesima, non era a gran pezzo
sì splendida come la costituzione dell'abbazia. A principiare dalle
grandi fondazioni di san Benedetto, gli abbati hanno la preminenza
sui vescovi; gli ordini monastici hanno podestà intera; in che consiste
appunto la forza morale della società; nel monastero ci sono dignità
schierate per ordine, non altramente che nella società universale medesima:
tu ci trovi l'abbate, il decano, il cantore, gli arcidiaconi, il
cameriere o cubiculario, tanto che ti par d'essere alla corte del principe
con le sue dignità feudali. Gli abbati, più potenti dei metropolitani,
esercitavano, sotto la seconda stirpe, un'azione grandissima
nel governo; ma poi le cose si vanno sotto la terza mutando, e i vescovi
acquistano presso i Capeti sempre maggior consistenza.
</p>

<p>
Gli uomini liberi costituiscono nel periodo carlingo gli ordini generali
della società, non essendo la servitù che un'eccezione, come
si può veder nei capitolari, che chiamano continuamente gli scabini
e i buonomini ad avere cooperazione nei placiti del conte: Franchi,
Romani, Borgognoni erano liberi, e con essoloro chiunque trattava
le armi, nè alcuno potea sottometterli al servaggio. Ma poi, allo
scader dei Carolingi, i più dei proprietari liberi sono chiamati uomini
<i>potestatis</i>, che dir volea sotto la signoria d'un padrone, avvenendo
degli uomini quel che dei feudi. Finchè ci fu nella società protezione
per tutti, ci fu desiderio egualmente e volontà di restar libero,
ma poi che nell'innondazione dei Normanni gli uomini liberi si vider
soli e senza protezione, un grande numero di essi acconsentì a dare
la libertà per acquistarsi il patrocinio di qualche potente padrone.
</p>

<p>
Molti adunque si fecero volontariamente servi di questa o quella
chiesa, di questo o quel signore; l'uom libero non ebbe più diritti,
la gerarchia divenne infinita; vi furon indi quelli che chiamavansi
<i>ospiti</i>, e vivean sotto la protezione di un monastero o d'un signore,
che li assisteva della potenza sua; i <i>colliberti</i>, servi men servi degli
altri, liberi del collo, perchè tenevano il mezzo tra la servitù assoluta
e la libertà; gli <i>agricoli</i> o <i>ruricoli</i>, specie di contadini coloni, liberi
o servi; i servi stessi divisi in <i>mancipii</i>, e in alcune carte chiamati
uomini soltanto, familiari in alcune altre; poi vi erano i servi dei
boschi ed i servi del dominio. Al tempo de' Carolingi i servi son tutti
soggetti alla regola del diritto romano, che non consente loro il possedere,
anzi dan fino il peculio loro al padrone. Ma al decimo secolo
anch'essi cominciano a possedere, e noi li vediamo aver terre,
esercitare impieghi, diventar custodi delle foreste, castaldi delle ville,
e fin reggitori di villaggi; tutti pagano un testatico, un censo, e sono,
<span class="pagenum" id="Page_182">[182]</span>
come dir, l'accessorio e la pertinenza del podere, però che nella
vendita di un feudo vi son di pieno diritto compresi; essi possono
contrar matrimonio, e la Chiesa riconosce la legittimità del sacramento.
L'uomo libero che sposava una serva, diveniva issoffatto servo
ancor esso, contrariamente al diritto romano, e questa nuova condition
sua non cessava che con la manomissione. In processo di tempo
il servo divenne artigiano, e i mestieri scossero il giogo imposto
dalle leggi franche della conquista.
</p>

<p>
Nel forte dell'attività e della gloria sua, Carlomagno erasi trovato
in comunicazione con parecchie civiltà, e la conquista gli avea posto
in mano mille debellati popoli e vinti. Ora è da veder quali diventassero
questi popoli, e qual fosse la sorte di tutti quelli uniti all'impero
suo.
</p>

<p>
Carlomagno morir vide papa Adriano, l'amico suo, il confidente
intimissimo de' suoi disegni intorno all'Italia, ed egli stesso avea
scritto il di lui epitafio; ed ecco, per una compensazione della provvidenza,
Leone sopravvivere all'attempato imperatore, per celebrare
la gloria di lui, e rendergli le onoranze funebri in Roma, la metropoli
del mondo cristiano, dove, col suono di tutte le campane, annunziavansi
quelle pompe solenni, chè l'impero d'Occidente avea perduto
il suo signore. Leone era stato partecipe dei disegni di quest'ultimo,
avea raccolti i fatti principali del suo regno, e alcuni anche si vedeano
scolpiti sul mosaico del palazzo di Laterano. In mezzo pure
alla chiesa di Santa Susanna, vedevasi un monumento curioso della
scuola greca, rappresentante Leone III che recava una chiesa sulla
palma della mano, siccome incontrasi in varie pitture del medio evo,
ed a fianco di lui Carlomagno vestito alla foggia de' Longobardi, con
folta barba e con la spada che gli pende a lato<a class="tag" id="tag148" href="#note148">[148]</a>.
</p>

<p>
Leone pianse il protettore della romana sede, poi anch'egli morì
nell'anno 816, ed ebbe a successore Stefano IV, nato di patrizi. La
fedeltà dei pontefici verso l'impero d'Occidente non fu interrotta, e
ne prestaron solenne giuramento nelle basiliche a Lodovico, figlio di
Carlomagno; anzi l'anno medesimo della sua esaltazione, Stefano venne
in Francia, e sacrò esso Lodovico nella cattedrale di Reims, consumando
in questo viaggio ed ufizio il suo pontificato, che durò
sette mesi appena. Pasquale, suo successore, di patria egualmente Romano,
provò un poco a scuotersi di dosso la signoria dell'impero,
e infatti, di mano in mano che Lodovico Pio andava infiacchendo,
più facil diveniva questa separazione del papato dall'impero, però
<span class="pagenum" id="Page_183">[183]</span>
che i pontefici essendosi collegati coi Carolingi, solo per esser da questi
difesi contro i Longobardi ed i Greci, come tosto divenivano impotenti
a ciò fare, quelli tornavano nella sovranità loro assoluta. Noi
vediam quindi Pasquale far pronunziare sentenze capitali senza ricorrere
all'autorità imperiale. Uomo ragguardevolissimo era questo Pasquale,
e ammiratore delle scienze e delle arti, dava ricovero ai Greci che
fuggivan di Costantinopoli per la quistione delle imagini.
</p>

<p>
Dopo di lui Roma si sciolse definitivamente dai Carolingi, sì che
Lotario trovossi costretto ricorrere al foro della cristianità, per far
riconoscere la vacillante autorità sua, e mentre l'impero d'Occidente
n'andava in pezzi e briciole, i papi mutavano le pratiche loro coi
Carolingi, non essendo questi più per essi nè uno strumento di
luce, nè una molla di civiltà. Gran danno fu pel medio evo questo
allentamento momentaneo e logoramento dei vincoli tra il pontificato
e i popoli della Gallia, chè più non v'ebbe indi innanzi nè podestà,
nè concetto morale: da Roma riverberavano gli ultimi raggi della
civiltà antica, ma poi che la feudalità venne a render materiali tutti gli
elementi della podestà, essa Roma non ebbe più niente a che fare con
quella società, e non troviamo ormai più nè carteggio di papi, nè
epistole degne di prender luogo nel codice carolingo; le tenebre sono
universali, fino a che Gregorio VII fortemente ripigli e stringa l'intellettuale
e moral dittatura della società, alla fine del secolo undecimo.
Gregorio VII è, dopo Carlomagno, colui che pensò più di proposito
alla suprema centrificazione del potere.
</p>

<p>
A volger l'occhio verso Costantinopoli, ivi pur si vede a poco a
poco dileguarsi le comunicazioni fra' due imperi; gli annali bisantini
più non parlano di quel grande diadema d'Occidente che splendeva
in fronte a un sol uomo, e pure, pochi anni appena erano corsi dal
dì, che tra Niceforo e Carlomagno erano stati di reciproco consenso
segnati i confini dei due imperi, che s'eran fermate sopra basi regolari
le corrispondenze dei sovrani e dei popoli, e che le greche ambascerie
eran venute a cercar Carlomagno, fino alla sua corte d'Aquisgrana. Niceforo
avea preceduto alla tomba Carlomagno; ben contento, in vita, mentre
era tutto nella sua guerra co' Bulgari, d'aver potuto conchiuder un trattato
di buona concordia coll'impero d'Occidente; il regno brevissimo di
Staurazio suo figlio non alterò punto l'accordo fra i due Stati, e rinunziata
ch'egli ebbe la corona, ne fu cinto Michele Curopolata in
tempo che il grande imperatore ancora vivea; e quand'egli morì, governava
l'impero bisantino Leone V, il quale eletto in campo dai soldati,
tutte rivolse le forze sue contra i Bulgari, poi, al par di tutti coloro
che uscivan della gente siriaca, si pose a perseguitare le imagini ed
a fare in pezzi i capolavori dell'arte, finchè i Greci, sollevati, l'ucciser
<span class="pagenum" id="Page_184">[184]</span>
di ferro a Costantinopoli in una sedizione. In queste commozioni,
ch'ebber fine con l'esaltazione al trono di Michele il Balbo,
appena è parola dei successori di Carlomagno; le comunicazioni fra
i due imperi non erano state più che momentanee: troppo differente era
la civiltà dell'uno da quella dell'altro, e se Greci e Occidentali si
eran fra loro accostati, ciò era solo avvenuto così esternamente, chè
in sostanza restavano anzi cordiali nemici. Appena ivi rimase, coll'andar
del tempo, qualche lieve reminiscenza dei trattati di Carlomagno
con l'Oriente, nè più s'ode far menzione di Costantinopoli,
se non al tempo delle crociate, quando i Franchi, alla vista di Bisanzio,
forman concetto della sua grandezza, poi, per forza di conquista
s'impadroniscono di quella corona, e ne cingono un conte
della loro nazione. Antichi erano gli odii fra i due popoli, e un pretesto
bastò a farli scoppiare, e Roberto di Parigi ben dir poteva dell'imperatore
Alessio Comneno: «Chi è questo villano che sta seduto,
mentre tanti gentiluomini sono in piedi?»
</p>

<p>
Durante il regno di Carlomagno, gl'imperi d'Occidente e d'Oriente
si toccavano coi confini, il che aiutava la corrispondenza fra i due
imperatori. Da altra cagione movea la lega coi califfi; lo splendor
della fama di Carlomagno aveva indotto Arun-al-Raschild a mandargli
ambasciadori e presenti, e la respettiva condizione dell'impero di
Occidente e del califfato riguardo alla Grecia, era cagione di queste
amorevolezze, chè amendue erano emuli di lei. Aronne avea preceduto
di quattr'anni Carlomagno al sepolcro, e precedutolo pure nell'esempio
di dividere, per testamento, il suo vasto impero fra i tre figli suoi.
Amino, il primogenito, assunse la dignità di califfo, e principe effemminato
com'egli era, si diede in preda a tutte le voluttà del serraglio,
finchè perì in una congiura militare, chè appena contava l'età
di ventott'anni. Gli succedette Mammuno, il secondo dei fratelli, nell'anno
appunto che morì Carlomagno; e il regno suo fu, più che
da altro, occupato dalle polemiche tra setta e setta; egli si chiarì
contro gli Abassidi, e quindi rivoluzioni sopra rivoluzioni. E nondimeno
l'epoca del suo califfato non è senza splendore, chè la letteratura
orientale prese sotto di lui un far largo, ed a lui fu dovuta
la traduzione in arabo degli antichi filosofi greci. Gli annali dei poeti
e degli altri scrittori della sua nazione dicono ch'ei trattava con
eguale benignità Cristiani e Musulmani soggetti all'impero suo; e
noi, per le istorie nostre, abbiamo memoria ch'ei conservò qualche
corrispondenza di politica e di commercio con Lodovico Pio, e che
al pari del suo predecessore Aronne, mandò inviati alla corte d'Aquisgrana.
</p>

<p>
Dopo Mammuno tutto finisce e sciogliesi quanto a comunicazioni
<span class="pagenum" id="Page_185">[185]</span>
diplomatiche con l'impero d'Occidente; ed eccone la ragione: A tener
vive le pratiche e i trattati fra popolo e popolo è mestieri che
la podestà sia ben ferma in seggio, e sicura della sua durata; ora,
finchè lo scettro d'Occidente fu in mano d'un uom potente, le calde
menti orientali, fortemente percosse da tanto splendore, salutarono
Carlomagno, e i califfi poterono a lui venire per inchinare la possanza
sua, e far trattati con lui; ma poi che quest'impero fu caduto
in basso, poi che null'altro ebbe a presentar che rottami, chi avrebbe
ancor voluto conchiuder trattati con esso, e concedergli privilegi?
Onde i califfi si sciolsero dall'Occidente; gli odii e le nimicizie religiose
si risvegliarono; Gerusalemme e il sepolcro di Cristo provarono
i rigori dell'islamismo; i Cristiani furon soggetti a severa
vigilanza, e questi, a rincontro, tutti sdegnati, giurarono la liberazione
del grande Sepolcro. Non vi saran dunque d'ora innanzi tra l'Oriente
e l'Occidente se non pratiche ostili e di guerra; già nell'amor
dei pellegrinaggi si vengono apparecchiando le crociate, le quali
scoppiarono in breve con grande fracasso, chè quei due sovrani
spiriti, di Carlomagno e di Arun-al-Raschild, più non vivono per
comunicarsi a vicenda il lume loro. Di questo modo rasciutte si trovano
le maggiori sorgenti di civiltà per l'Occidente, che erano le comunicazioni
con Roma, con Costantinopoli e col califfato; e le Gallie
ricadon nella loro solitudine fino all'ora dello svegliarsi.
</p>

<p>
L'impero di Carlomagno componevasi di elementi diversi, di varii
popoli da lui conquistati, o domati, o ereditati da Pipino suo padre.
Or quali divenner dopo lui questi popoli, e quali segni serbarono
della civiltà carolinga? Gli Alemanni furon quelli da cui Carlomagno
derivò la fonte più pura della forza militare; essi lo aveano seguito
e re e imperatore in tutte le guerre, ed eran uomini di gagliardía e
di lena, e fedeli a ogni cenno di Carlomagno, però che anch'egli è
della stirpe loro. Ond'è che anche morto lui gli Alemanni non cessarono
di formar corpo di nazione, e conservarono quasi per rammemorazione
la dignità imperiale; e, nell'ampia spartigione di Verdun, ebbero
Lotario per loro caposignore. Il salterio in lettere d'oro della badia
di Sant'Uberto ce lo rappresenta di alta e veramente alemanna statura,
seduto sur un'antica seggiola, le cui braccia sono formate da
un leone e da una leonessa, calzato di bende in croce, coperto d'una
clamide annodata sovra la spalla, con la corona in capo, la spada
nella guaina, e con un lungo bastone in mano a foggia di scettro.
Cotesto Lotario è quell'imperator di Germania che conserva la dignità
quale fu per Carlomagno istituita da papa Leone. Fra i disordini
della seconda stirpe la Germania va in pezzi anch'essa con tutto
l'impero: i Bavari formano una nazione spartata, che ha suoi duchi
<span class="pagenum" id="Page_186">[186]</span>
o re; Lodovico il Germanico divien signore di tutte le terre situate
sul Reno, e questa presa di possesso delle provincie è la prima base
del diritto pubblico alemanno. I Bavari, sempre fedeli a Carlomagno,
ubbidiscono a Lodovico perch'egli è di quel sacro lignaggio, e alla
Baviera si congiunge la sovranità della Pannonia e della Carinzia, e
l'omaggio dei Boemi e dei Moravi. Ci sono già re di Baviera e duchi
di Lorena o di Sassonia: la Germania pur essa incontra la sorte
comune a tutta l'Europa; lo spartimento dei principati diviene il
cardine della sua politica costituzione, ma pur nondimeno essa è e
rimane carlinga. I Sassoni soli mostrano di non accomunare il generale
amore e l'alta ammirazione che la Germania porta al grande
imperatore; però che conservano un rancore che va tramandandosi e
perpetuandosi di generazione in generazione: vivo e lungo durò fra loro
l'odio per Carlomagno e la venerazione per Vittichindo, e ben si potè
dispergere e sperperare quei popoli, ma non ispegnere in loro l'antica
avversione. Questo risentimento del passato ferve parimenti nei
Frisoni, nè appena l'imperatore ha chiuso gli occhi, si spiccano dall'impero,
e formano un ducato a parte, per unirsi in appresso a
que' conti d'Olanda che serbano per sì lungo tempo la natía loro
salvatichezza. Carlomagno, vedendo nel futuro, avea sparsi i suoi conti
per tutta la Frisia, soggettandoli al governo d'un duca, che aveva il
carico delle cose militari; Lotario aveva indi avuto la signoria di
quella provincia fino alla Mosa, affinch'egli la difendesse contro i
Normanni; poi andava a cader nelle mani d'un de' potenti capi delle
popolazioni scandinave, di nome Gottifredo. Ed eccola fatta parte
della Dania; nel qual tempo la Frisia soggiacque a una paurosa catastrofe:
il mare gonfiossi, e rigurgitò il Reno per mezzo alle terre,
sì che una parte della popolazione fu inghiottita dall'acque: tempo
veramente calamitoso e fatale! Tuttavia, questi popoli alemanni, quanti
sono dal settentrione al mezzodì, amici o nemici, serbarono profonde
rimembranze di Carlomagno, e dir potevasi che il sangue carolino
scorreva in quasi tutte le vene dei principi, e duchi, e conti de' paesi
bagnati dall'Elba, dal Reno e dal Veser. Ivi serbavansi i loro silvestri
costumi, la consuetudine della giustizia loro, la tradizione della
loro istoria. E tu, nobil casa d'Absburgo, qual è il primo de' tuoi antenati?
E non reca egli in fronte il sigillo del grande imperador
d'Occidente? E tu, degna prosapia regale di Baviera, non ti congiungi
tu agli Arnoldi e ai Carlomanni, ch'ebber Carlomagno per
antenato?
</p>

<p>
I popoli d'Italia o i Longobardi, che per la conquista al di là
dell'Alpi furono i primi uniti all'impero, se ne spiccarono con la
medesima facilità, nè altre orme ivi si trovano del passaggio dei
<span class="pagenum" id="Page_187">[187]</span>
Carolingi, che i monumenti sparsi qua e là per le città; e questo periodo
della gente longobarda viene a poco a poco a confondersi con
gli usi della gente primitiva. Al secolo nono non c'è più luogo a
distinzione fra queste due razze; l'Italia vede nascere mille diversi
principati; mentre i papi conservano il patrimonio di San Pietro,
contendendolo agli imperatori della casa di Svevia, Milano conserva
una tumultuosa independenza, e gli abitanti della Lombardia, ubbidito
per poco ai re, ne scuotono fra breve il potere. Non v'ha maggiore
sminuzzamento di quello delle dette popolazioni italiche nel
nono e nel decimo secolo; continua v'è la guerra civile, come se tu
fossi al primo nascimento del Lazio o al tempo delle prime guerre
di Roma. Ai quattro lati della penisola, e in mezzo al generale trambusto,
spuntano le repubbliche di Venezia, di Pisa, di Genova e
d'Amalfi; ogni provincia diventa una signoria; qua i duchi del Friuli
rivivono in una schiatta di vassalli quasi barbari sotto i nomi di
Cadaloaco e di Balderico: colà un conte palatino, di nome Adalardo,
s'impadronisce del ducato di Spoleti; nuovi duchi di Benevento
escono d'una famiglia lombarda, che si stabilisce in quell'antico
principato; e questi alti signori feudali fanno accanita guerra contro
Napoli, città greca in uno ed italica, che più tardi diventerà normanna,
ed ora ha suoi duchi sotto la protezione, benchè solo di nome,
degli imperatori di Costantinopoli.
</p>

<p>
Curiosa è la storia dei Napolitani alla fine del regno di Carlomagno,
quando quei popoli riottosi, in mezzo alle subite e frequenti loro
sollevazioni, sono continuamente minacciati dai Saraceni d'Africa, che
agognano la Sicilia e il bellissimo sito di Napoli, intanto che da Gaeta
e da Amalfi, porti principali di quel paese, i loro intrepidi mercatanti
armano bastimenti ed escono fieramente in corso contro agl'infedeli. Di
quando in quando ci sono anche patrizi greci d'una tal qual vigoria, e
la storia ci ha conservato il nome del patrizio Gregorio, che sperdè la
flotta dei Saraceni, però che si vuol notare aver sempre i Greci conservata
in mare una incontrastabile superiorità. Non v'era popolo più
turbolento a que' giorni del napolitano: e ben altro che starsi a godere
il sole tranquillamente sdraiati in sulla sabbia d'un golfo sì
bello, quegli abitanti si agitano in discordie civili, ammazzano i duchi
e i vescovi loro, e sono continuamente in guerra co' papi, co' Greci,
co' Mori, co' Saraceni, finchè son costretti cedere sotto il braccio
conquistatore dei Normanni, che vengono nel decimo secolo a insignorirsi
di Napoli e della Sicilia<a class="tag" id="tag149" href="#note149">[149]</a>.
</p>

<p>
Le croniche di Carlomagno dicono ch'egli possedette una parte
<span class="pagenum" id="Page_188">[188]</span>
della Sicilia, la Corsica, la Sardegna e le isole Baleari: or come questo?
a titolo di alto signor feudale, o semplicemente di protettore?
Tutte le quali ubertose isole si spiccaron dall'impero suo quasi all'istante
medesimo della sua morte, senza che pur orma vi restasse
delle sue leggi, nè del suo governo. In fatti avvenne egli mai che i
conti franchi dell'età carlinga possedessero interamente quell'isole
del Mediterraneo di continuo minacciate dalle flotte dei Mori e dei
Saraceni? Ad esercitare una reale sovranità sulle terre bagnate e interchiuse
dal Mediterraneo era bisogno d'una flotta numerosa; e Carlomagno
bene avrebbe potuto conquistarle con un'ardimentosa spedizione,
o vincerle con una inaspettata correria, ma non conservar nè
la Sardegna, nè la Corsica, nè la Sicilia, nè le isole Baleariche, senza
l'aiuto d'una gran forza di mare, ch'ei non avea. Ond'è ch'elle rimasero
esposte a tutte le piraterie dei Mori, delle quali si legge nelle
cronache la dolorosa descrizione. Talvolta i pirati, precipitandosi sulle
coste della Sicilia o della Sardegna, rapivan le vergini che venivano
ad attigner acqua alla fontana, o s'avvicinavano alla riva; tal altra
i Barbari spogliavano le arche ed i reliquari d'oro, a imitazione dei
Normanni, che lo stesso facevano sulle coste settentrionali: dove si
piantavano in qualche parte della contrada, conservando la signoria
delle città, e innalzando torri a mantenersi nella possession del paese;
e dove s'impadronivano di tutta la terra, come fecer dell'isole Baleari.
Se non che spesso le popolazioni, sollevandosi alla voce del vescovo
o del conte loro, si scagliavano sui pirati, e si liberavano da
sè, senza soccorso nè appoggio altrui. Qualunque fosse la sorte di
quei paesi, fatto è che alla morte di Carlomagno non fecero più parte
effettiva dell'impero suo, nè v'ha più traccia di questo, e appena
è che si trovi qualche memoria dell'imperatore nelle canzoni nazionali
e nelle croniche popolari.
</p>

<p>
Questi Saraceni che vengono a disertar le isole del Mediterraneo,
appartengono a quella medesima razza che conquistò la Spagna, dove
l'impero carlingo s'è allargato fino all'Ebro; e Barcellona, Saragozza,
Pamplona, Tortosa, Huesca sono in mano ai conti franchi. Oh quanto
mutati s'erano i tempi dopo quell'audace invasion de' Saraceni fino
a Poitiers! Ma dopo la morte di Carlomagno che avvien egli delle
possessioni franche al di là dei Pirenei? I Saraceni approfittaron
senza dubbio del decadimento della seconda stirpe per incominciar
di nuovo le loro invasioni? No; le conquiste di Carlomagno non
aveano per nulla mutata la prima condizione dei popoli, e dai documenti
storici risulta ch'egli avea principalmente adoperato la razza
gotica a mantener la dominazione delle provincie prima soggette ai
Saraceni; accorta politica questa sua, con la quale imponeva il governo
dei vinti agli umiliati conquistatori.
</p>

<p>
<span class="pagenum" id="Page_189">[189]</span>
</p>

<p>
Se non che allo scomporsi dell'impero que' conti goti vollero anch'essi
rendersi independenti, e indarno si fa per metterli al dovere,
ch'essi trovan chi li aiuta e nei Saraceni di Spagna, ed in quella
razza di Guasconi che conserva la nativa sua libertà. Egli è giusto
dire di Lodovico Pio che la Spagna gli sta particolarmente a cuore;
allevato come ei fu in quelle meridionali provincie, e fatta parecchie
volte la guerra di là dai Pirenei, egli si fa indi protettore dei Cristiani
nelle Asturie, fra i monti dell'Aragona, e fin anco nell'Estremadura.
Morto lui, la gente saracina riprende un po' di lena, e torna
alle sue correrie, onde Abderamo, che regna in Cordova, può a ragione
inviare alla sua diletta città versi in coi millanta il valore di
sè e delle genti sue.
</p>

<p>
I Saraceni armano la flotta loro, e corseggiano minacciosi fin sotto
a Marsiglia; fu a quel tempo che la leggenda racconta di santa Eusebia,
badessa d'un pio monastero affiliato a San Vittore. Aveva
essa quaranta suore in altrettante celle, e all'apparir dei Saraceni
sulla spiaggia, tutte, per non rimanere esposte alle passioni brutali
dei Barbari, si mozzarono il naso, tanto avean più a schifo la bruttezza
del peccato che quella del volto! Le popolazioni gotiche intanto
approfittarono, per liberarsi, di questo nuovo impulso che spingeva
i Saraceni al di fuori, e dappertutto insorgevano insieme coi conti di
Castiglia e d'Aragona, per correre all'independenza, ingaggiando gagliardamente
la guerra coi Saraceni. In breve avrem quindi dei duchi
di Navarra, di Guascogna e d'Aquitania, mentre l'opera di Carlomagno
si va per modo spezzando a mezzodì, che vedremo re e duchi
di Provenza della schiatta germanica, ed un regno d'Arli unito all'impero
di Lamagna. In quel tempo di confusione non v'ha distinzione
alcuna di titoli: regni, ducati, contee hanno, per così dire, la
medesima prerogativa; in vano trovar vorresti una monarchia; l'impero
di Carlomagno ha tutto assorbito in sè, e dopo esso più non
restano che rottami e frammenti di titoli e di dignità.
</p>

<p>
Nel tempo che l'opera carlinga tutta se ne va a soqquadro, la
Francia, la nobil Francia si spicca dall'impero, che resta germanico,
e costituisce la sua nazionalità personale, e appena conserva qualche
lontana comunicazione con l'Alemagna ad oriente, con la Frisia e l'Olanda
a settentrione, con la Spagna ed anche con l'Aquitania a mezzogiorno.
La Francia non ha più nulla di carolino, nè i Capeti punto
raccolgono la successione di quelle massime e forme; i conti di Parigi
niente han di comune con la schiatta germanica; Filippo Augusto differisce
da Carlomagno: egli è un altro tipo, un'altra civiltà; l'ordinamento
della monarchia francese componesi con altro concetto che con quel
dell'impero: egli è, per così dire, un frutto del luogo; la Francia si
<span class="pagenum" id="Page_190">[190]</span>
ricostituisce con le condizioni d'una vita novella e cogli elementi d'una
vigorosa esistenza. In quest'opera, che ha principio da Carlo il
Calvo, essa è sconvolta da due tremendi flagelli: le invasioni dei
Normanni e quelle degli Ungari. Se non che, come sempre avviene
tra le nazioni che fanno di ordinarsi, le invasioni de' Normanni
che disertano le provincie, si trasformano ed ordinano esse pure, e da
flagelli che prima erano, diventano elementi di forza e di vita. Lo
stabilimento dei Normanni nella Neustria è un de' fatti più notabili
della storia; ritemperò esso la nazion franca di più vigorosa complessione,
la ristorò di giovin sangue, e fu come se tu dicessi un
ramo nuovo innestato sopra un vecchio tronco: i discendenti dei Sassoni
vennero a gittare una colonia nella Neustria in quella guisa che
Carlomagno avea gittato colonie di Franchi nella Sassonia. E non
faceasi forse tutto a que' dì per colonie? E l'esaltazione de' Carolingi
non fu ella una colonia austrasia fra la Senna e la Mosa? I duchi
di Normandia divennero i più fermi sostegni del trono dei Capeti,
fino a che divenuti anch'essi re d'Inghilterra, tornano alle antiche
gare con la corona di Francia.
</p>

<p>
Il secondo flagello, come detto è, che gravò sui Carolingi in sul
loro cadere, fu l'invasione degli Ungari, popolo errante che mostrasi
in arme nella Borgogna e nell'Austrasia. E' non cercan costoro
una stabil dimora, ma danno il sacco; e poi, a modo di tutte le altre
genti tartare, si sbandano, e se ne vanno carichi di bottino. Di che
origin sono questi Ungari? E non son eglino forse un'altra reazione
dei popoli domati già da Carlomagno, un rottame dell'edifizio carlingo
che cade sul popolo franco? Sì, sono. Quegli Schiavoni, quegli
abitanti della Pannonia, quegli Unni che pagavano tributo a Carlomagno,
allo spirar suo vengono fieramente a sedersi sulle ruine dell'edifizio
medesimo. Oh che doloroso spettacolo la distruzione di quest'opera!
Imparate, o conquistatori, che forzar volete la natura delle
cose: passate, e tutti fanno indi a ruffa raffa delle vostre spoglie,
principi, popoli, tribù, a chi più ne coglie...
</p>

<p>
In mezzo a tanto disordine di tempi come cercar le tracce del commercio
e dell'industria? Carlomagno, non già che concedesse speciale
protezione al commercio, ma ne aveva col suo modo di governo aiutato
l'incremento. Tutto che sia grandioso e forte, impronta della natura
sua la società civile; l'impero era ordinato in modo che assicurava
prima d'ogn'altra cosa la centralità del potere, l'immunità
d'ogni persona, la custodia delle pubbliche strade; al di fuori, le
corrispondenze diplomatiche apparecchiavano quelle del commercio;
cose tutte che procedevano da un ordinato governo fatto a dare la
spinta sulla via del progresso, e la vita politica alla nazione; ma
<span class="pagenum" id="Page_191">[191]</span>
quand'esso ebbe a cadere, tutto fu disordine e confusione; non v'ebbe
più lusso, nè più traffico, però che le vie di comunicazione non
erano più sicure; i Normanni correvano le provincie, i popoli fuggivano,
su ogni luogo eminente si rizzavano torri, ma se queste valevano
a protegger gl'inermi abitanti, divenivano altresì il riparo dei
signori, i quali svaligiavano i mercatanti che s'attentavano di viaggiar
soli.
</p>

<p>
Le relazioni di quei tempi ci fanno una dolorosa e lagrimevol pittura
di questo stato sociale, in cui non era più orma di quel tempo
glorioso dell'impero d'Occidente, quando le grandi carovane dei
mercanti, partendo dalla Siria, da Roma, dalla Scandinavia e dall'Inghilterra,
venivano ad attendarsi nelle fiere e nei landitti di San
Dionigi: chè oramai nessuno vuole perigliarsi più per quelle vie infestate
dai Normanni e dalla gente da guerra. Oh quanto desolata è
la società del secolo nono! Tutta quella generazione prorompe in
grida di dolore; i monasteri cantano le lamentazioni di Geremia per
implorare la misericordia di Dio, e non sono ancora trent'anni che
Carlomagno dorme l'eterno sonno! Le instituzioni dell'imperatore
d'Occidente non penetrarono altrimenti nelle viscere di questa società,
che rimase sempre la stessa; nulla in essa è mutato, nè bisogni, nè
passioni, nè costumi; quanto egli fece a pro del commercio, tutto è
morto insieme col suo regno; le vie di comunicazione sono interrotte,
incompiuti rimangono i canali.
</p>

<p>
Quel tanto ch'ei far potè pel commercio, non si stende al futuro;
tutto, dopo lui, si urta e si spezza; nè la cosa potrebb'essere altramente,
quando non si può andar da una città all'altra senza grosse
scorte e per carovane; i lupi vengono a torme ad urlare fino alle
porte delle città, sì che ognuno si chiude e vive entro i suoi domestici
lari. Il secolo undecimo è sì ignorante in geografia, che i Normanni
non sanno come sia configurato l'Angiò, e ancor meno la Borgogna
e l'Isola di Francia. Onde, chi pensar potrebbe ai negozi del
commercio? Essi quindi si limitano al bisogni giornalieri; le vesti
di bigello si tessono dentro a' monasteri; si foggia qualche strumento
per l'agricoltura; l'uomo tiensi alla terra siccome alla grande sua
nutrice, sì che tu diresti quella società una famiglia di schiavi, con
tutti al piè la catena che li lega al campanile della parrocchia. Orsù,
aspettiamo per veder rinascere e rifiorire il commercio, che sorga nel
secolo decimo l'ardente amor de' pellegrinaggi; ed ecco allora allato
di quegli uomini servi, di quegli appartati solitari, levarsi numerose
bande, composte di nobili, di plebei, di preti, di monaci, tutti
muover per una sola meta, la liberazione del sepolcro di Cristo; avviarsi
per l'Alpi, attraversare l'Italia, e quali imbarcarsi a Marsiglia,
<span class="pagenum" id="Page_192">[192]</span>
quali a Venezia, a Pisa o ad Amalfi, passare per mezzo alla Grecia,
e salutata Costantinopoli, giunger finalmente nella Siria lontana. E
in questo lungo tragitto quante nuove cose si affacciano alla vista
loro! Le arti nascenti, le città trafficanti, però che se la centrificazione
predisposta da Carlomagno non riesce se non ad un fine,
e mal certo anche questo, gli sforzi individuali di alcune di quelle
comuni ottengono di moltiplicar le dovizie del traffico: raro è
che un poter troppo assoluto possa qualcosa in quest'elemento di
ogni ricchezza; il despota è troppo imperioso nei voleri suoi, troppo
superbo ne' suoi comandari; il commercio in vece ama di correr libero,
spontaneo, e chi l'imbriglia, lo strozza. Mirate di rincontro agli
sforzi di Carlomagno, lo spontaneo impulso che si vien manifestando
a Marsiglia, a Venezia, ad Amalfi, e in mezzo alle ruine dell'impero
contemplate le città repubblicane innalzarsi all'apice del loro splendore<a class="tag" id="tag150" href="#note150">[150]</a>.
E delle instituzioni mercantili di Carlomagno che resta? L'unità
del peso e della moneta se ne va, la gabella delle merci cade in
dimenticanza, ogni città ha i suoi statuti particolari, ogni repubblica
le sue cause in sè di grandezza e di decadimento, ma tutto estraneo
resta al concetto carolino.
</p>

<p>
Quel tremendo turbine di barbarie seco travolge indi l'arti appena
nate; tutto sotto lo scettro di Carlomagno tendea verso una certa
perfezione; i Greci e i Romani, grandi educatori del genere umano,
compieron di belle opere. In fatti v'ha egli cosa che pareggiar si
possa ai manoscritti del secolo nono, ed a quei caratteri sì chiari e
belli che li diresti stampati? Pigliamo un messale o un codice teodosiano
di Carlomagno e di Lodovico Pio: che scrittura nitida! che
disegni tratteggiati all'antica! Quelle lettere, sopra tutto, color di
porpora o di splendidissimo paonazzo, scritte sur una bella pergamena,
che conserva la finezza e saldezza sua dopo ancora che i secoli
l'hanno abbrunita!
</p>

<p>
Ma che resta di quest'arte carolingica, incoraggiata già dal gran
Carlo, poi che soggiacque alle agitazioni della seconda stirpe? Un
nonnulla. Le carte diventano inintelligibili, la scrittura s'imbroglia,
nè più orma serba dell'antica chiarezza; non v'è più perizia negli
operai: tutto palesa che siam tornati alle barbarie, che per poco fu
nelle Gallie diradata. L'arte diviene ancor qual era al principio della
prima stirpe; il Franco torna Franco; il Barbaro ripiglia l'antica
sua scorza: il punto luminoso sparisce, e tutto ricade nelle tenebre.
E in che modo l'arte avrebbe potuto fiorire, quando le vie rotte non
consentivano più l'andare da una città all'altra, e quindi toglievano
tutte quelle vicendevoli comunicazioni onde artisti e dotti hanno
<span class="pagenum" id="Page_193">[193]</span>
bisogno per contraccambiarsi i loro lumi. Al tempo di Carlomagno
gli artisti poteano salutar Roma e Costantinopoli, raccoglier come
reliquie preziose gli ammaestramenti d'un'altra età; ma in sullo
scadere dei Carolingi altro innanzi a sè non aveano che la terra coperta
di brume, il cielo tenebroso e tetro, le invernali notti, il suon
delle campane, le strida degli uccelli da preda, e una natura che
avea sol voce ad annunziar la peste, la fame o la morte!...
</p>

<p>
In mezzo a così rapida ed intera distruzione dell'opera, che accadeva
degli altri rottami? e i rampolli della famiglia carlinga sopravvivevan
eglino ancora alla ruina dello smisurato edifizio eretto da
Carlomagno? Niuna famiglia certamente fu più numerosa di quella
dell'imperatore: rigogliosi furono i rami che mise la pianta germanica,
e figli e figliuole circondarono il vecchio signore, chè s'egli
ebbe parecchie mogli, si fu per averne una discendenza, a modo di
Davide e dei patriarchi; ed esse gliela porgono, ed ei nascer si vede
l'un dopo l'altro Carlo, Pipino e Lodovico. Il solo de' figliuoli suoi
di cui egli abbia a dolersi, è il primogenito, bello di volto e difforme
di corpo, Pipino il Gobbo, che si ribella insiem coi Bavari e con Tassillone;
ma Carlomagno il fa radere, e coronato con la tonsura in
un monastero di San Benedetto, non s'ha oramai più a temere di
lui, ed impotenti sono le sue cospirazioni.
</p>

<p>
Se non che la morte si scaglia su questa famiglia, e trae l'un dopo
l'altro, Carlo e il secondo Pipino, al sepolcro, con funerale accompagnatura
di armigeri, e con poeti che scrivono i loro epitafi. E per
verità questi giovani erano due menti robuste, e intelletti capaci, e
braccia potenti a sostener l'edifizio carolino. Già li vedemmo, fanciulli
ancora, in mezzo alle battaglie; Carlo o Carlotto seguir suo
padre in quasi tutte le guerre della Germania, e Pipino fare in persona
le spedizioni d'Italia contro gli Unni ed i Barbari. I quali due
figliuoli, sì degni del glorioso padre loro, e sì atti a succedergli,
muoiono pochi anni prima ch'egli scenda nel sepolcro; che se avessero
potuto regnar dopo di lui, l'impero forse si sarebbe consolidato
in tre grandi frazioni nelle mani loro ferme e capaci di
reggerlo: a Carlo il regno d'Austrasia, l'Alemagna, la Fiandra, la
Frisia, il Reno, l'Elba, la Mosa; a Pipino l'Italia, le popolazioni
degli Unni, degli Avari e le isole del Mediterraneo; a Lodovico
Pio il regno d'Aquitania ed i popoli dalla Loira all'Ebro. Difficile
certamente sarebbe stato di mantenere unito un impero composto
di popoli sì diversi e di sì contrari elementi; ma egli è da considerar
che Carlo, il primogenito, era tedesco di costumi e d'origine,
che Pipino avea passata sua vita fra le Alpi e gli Apennini, e che
<span class="pagenum" id="Page_194">[194]</span>
Lodovico era benvoluto in Aquitania, della quale avea preso gli usi
e i costumi<a class="tag" id="tag151" href="#note151">[151]</a>.
</p>

<p>
Tre grandi monarchie adunque sarebbero nate da quel gigantesco
impero; ma il sol de' figliuoli sopravvissuto a Carlomagno è Lodovico
d'Aquitania, l'ultimo nato, il quale non è altrimenti un giovine
inetto, e bene il mostrò governando con man forte i paesi dalla Loira
ai Pirenei. Egli fece la guerra con buon successo; merito suo fu la
conservazione di tutta la frontiera meridionale; a lui fu dovuto il
compimento del sistema delle città e torri fortificate a riva de!l'Ebro;
egli s'è abituato già alle cure del regno, molti sono i suoi capitolari,
e mostrano ch'egli conosce l'arte di bene amministrare e governare;
ha fatto suo tirocinio nella podestà regia, e moltiplicato i diplomi,
spargendoli per dove egli passava, Carlomagno, finalmente,
sentendosi vecchio, lo ha fatto compagno suo nell'impero; e nonostante
tutto ciò, quest'impero, ereditato da un glorioso genitore, cade, e va
in pezzi, a così dire, nelle sue mani.
</p>

<p>
Fu sola debolezza di carattere che cagionò questa ruina, o vi cooperarono
e l'affrettarono altre cagioni?
</p>

<p>
Lodovico erasi certamente infiacchito nella corte sua d'Aquitania,
chè nè la gente pure del nord resister sapeva all'influenza di quei sì
molli costumi e di quel calido sole; allevato in mezzo a città quasi
intieramente romane, i suoi consiglieri, i suoi amici sono poco men
che tutti Goti o Aquitani; con essi ei muove alla guerra, ad essi affida
il governo, e quando viene alla corte d'Aquisgrana per assumere
la participazion dell'impero, i conti e i cherici delle meridionali
provincie ve lo accompagnano, e parla la lingua loro, e usa abitualmente
il latino, nè sa pur pronunziare il tedesco, sì che gli antichi
cronisti ne lo riprendono. I leudi che circondano Carlomagno, oramai
vecchio e spossato, portano lunghe vesti, ed hanno aspetto rigido e
grave, intantochè i nobili del seguito di Lodovico sono gai e piacevoli
come istrioni, vestono succinto, appena hanno indizio di barba;
e ciò che più offende i leudi, si è che Lodovico anch'esso veste alla
foggia di quei meridionali, quasi a testificar ch'egli è re ancora di
quei popoli avversi alla razza germanica. Onde i mali umori e le cagioni
che moltiplicano da bel principio le difficoltà intorno a Lodovico
Pio, il quale, fatto imperatore, non è altrimenti servito con quella
devozione e quel timore che inspirar sapeva il gran Carlo, ora chiuso
nella tomba<a class="tag" id="tag152" href="#note152">[152]</a>.
<span class="pagenum" id="Page_195">[195]</span>
In somma, Lodovico è un uomo del mezzodì, e come potrebbero i
conti del Reno e della Mosa altro che a malincuore ubbidirgli? La
monarchia carlinga aveva avuto suo fondamento da una grande invasione
della razza austrasia nella Neustria; Carlo Martello e Pipino
aveano abbandonato le selve della Turingia per venirsi a impadronire
della prefettura palatina di Neustria; dopo di che s'erano messa
in fronte la corona de' Merovei: natural corso era questo, il settentrione
veniva al mezzodì, e i Germani lasciavano le secolari foreste
loro per gittarsi sulla civiltà romana; cosa era questa che avvenir si
vedea da cinque secoli; Carlomagno avea condotto a fine l'opera
tentata dall'avolo e dal padre suo; dato assetto alla civiltà franca; i
popoli meridionali avean ricevuto conti e leudi nati in Isvevia e in
Lorena; ma l'esaltazione di Lodovico Pio a mutar venne questa condizione.
Or che vien egli a fare alla corte d'Aquisgrana quest'aquitano
Lodovico, con quelle sue vesti corte, con quella sua barba
rasa, con que' suoi saltimbanchi di Tolosa e di Arli, con quegli Spagnuoli
suoi di Barcellona? Parlan eglino forse la lingua tedesca o sassone?
partecipan eglino dei sentimenti altieri e inesorabili dei leudi
del Reno e della Mosa? Quell'effeminato signore, quel cherico della
Garonna e della Loira non dee a lungo regnare sugl'indomiti Franchi....
Non già per questo i Carolingi furon chiamati a succedere
ai figli di Meroveo. Ed ecco qui una delle intime cagioni del decadimento
della seconda stirpe.
</p>

<p>
A far indi intera la confusione in questa famiglia, alcuni bastardi,
dimenticati, scendono in campo con l'armi alla mano, per dimandar
la parte loro nel patrimonio della corona e del fisco, chè i Carolingi
ebbero pur di tal prodi figliuoli, i quali, senza nome e senza fortuna,
tentarono di formarsi uno stato. Dappoi che lo scettro non è più in
mano di Carlomagno, ne' suoi palazzi e ne' suoi poderi è un disordine
da non dire: qua un bastardo si collega co' Barbari per combattere
il nuovo imperatore; colà insorge un figlio mal contento della
parte sua; le figliuole del medesimo Carlomagno, che molte sono, si
mescolano in questo moto disordinato, e con la scostumata lor vita
fanno lo scandalo delle corti plenarie. La madre di Carlomagno fu
una casta donna, e caste pure furon le mogli sue, ma le figliuole non
han pur orma dell'indole pudica delle donne germaniche, e in vano
vengono chiuse qua e là ne' monasteri, chè elle n'escon per gittarsi
di nuovo nel mondo. A que' tempi le ferrate porte delle badie non
di rado spalancavansi all'impeto di quei figli, di quei giovani forzati
a ricever la tonsura, i quali, sprigionandosi a un tratto dal chiostro,
pigliavano la spada per tentare di nuovo il riconquisto del proprio
retaggio; nè si contentavan solo di ridomandare il patrimonio,
<span class="pagenum" id="Page_196">[196]</span>
ma si mettevano altresì a capo dei Normanni o dei Saraceni, che invadevan
la patria. Il regno di Carlo il Calvo vide appunto un di questi
figli, più che altri animoso, di nome Pipino, il gran ribelle narrato
dalle croniche, uomo ardente, instancabile. Costui entra in lega coi
Saraceni: e che importa a lui della sua fede! Ed anche è voce ch'ei
sia miscredente; egli ora invoca e ottiene dagli alcaidi quell'aiuto
che dianzi invocava e otteneva dai Danesi e dagli Scandinavi, guidandoli
in Bretagna. Egli è certamente un fellone e un traditor del
suo principe e della sua nazione, ma pur non ha chi il pareggi in
prodezza e in prontezza, e ben si vede che bolle nelle sue vene il
sangue di Carlomagno.
</p>

<p>
Benchè questa famiglia non lasci dopo di sè che indegni successori,
pur tal si è lo splendore ch'essa trae seco, che tutta la progenie
principesca di Lamagna va superba di questa chiara origine. In
fatti, aver nelle vene il sangue di Carlomagno si è la maggior nobiltà
che sia mai. Noverar per antenati Tassillone, duca di Baviera, Bernardo,
re d'Italia, e Lotario, imperatore, si è il più bel blasone di
Lamagna. Quei draghi figurati negli stendardi, que' cimieri, quegli
elmetti di ferro, quegli scudi, con l'altre armadure, erano memorie
carlinghe, e formavano il vanto di chi ereditate l'avea: sul Reno, sul
Danubio e sull'Elba, tu non vedevi nè i fiordalisi di Francia, nè i
merli senza becco, nè le pacifiche croci dei pellegrini; no, il blasone
di Germania era qualcosa di più duro, qualcosa che teneva delle scoscese
montagne, dei fiumi impetuosi, delle foreste d'Austrasia e
delle Ardenne. I due blasoni dei Carli e dei Capeti non ebber alcuna
rassomiglianza tra loro; ben gli scudi e i cosciali di quella cavalleria
si scontraron più tardi nell'agone, e v'ebber di molte lance e spade
spezzate. A Bouvines si rinnovò l'antica contesa fra Neustri ed Austrasi,
ma in quei giorni la Francia trovato avea, in un con la forza
della sua nazione, un re potente in Filippo Augusto, che incominciava
il periodo di grandezza per la monarchia dei Capeti.
</p>

<div class="chapter">
<p>
<span class="pagenum" id="Page_197">[197]</span>
</p>

<h2 id="riepilogo">RICAPITOLAZIONE.
<span class="smaller">PERIODO DELL'ORDINAMENTO.</span></h2>
</div>

<p class="yrs">
768 — 814.
</p>

<p>
Cosa malagevole, in tanta confusione dei tempi, si è lo sceverare
distintamente ciò che appartiene all'ordinamento d'un grande impero,
da ciò che si concerne alle conquiste militari che l'hanno creato
o raffermato. Se non che in Carlomagno ci sono manifestamente due
supreme doti personali, genio di guerra e mente alta di Stato. Laonde
ogni cosa procede sotto di lui progressivamente e con un certo ordine;
la conquista è compiuta quando appunto appare al mondo
l'impero d'Occidente; e la legislazione principia quando l'imperatore
è incoronato a Roma da papa Leone. Fino a quel giorno l'opera
militare fu sì faticosa per Carlomagno, ch'egli applicar non potè ad
altre cure: ei pensava a reggere, più che non a crear una stabile legislazione;
ma da ch'egli è imperatore, i concetti in lui di legislatore
ingrandiscono e si riempiono de' suoi vasti destini.
</p>

<p>
In quest'andamento dell'impero d'Occidente ci sono instituzioni
tolte a prestito, e ci sono concetti d'istinto; le instituzioni tolte a
prestito vengon da Costantinopoli e da Roma, dalla Chiesa e dal codice
teodosiano; i concetti d'istinto derivano dalla forza e dalla rigogliosa
potenza propria degli uomini boreali. Centrificare l'autorità
<span class="pagenum" id="Page_198">[198]</span>
è pensier che viene naturalmente ad ogni valent'uomo, ampliare la
podestà è cosa sì naturale, che non è d'uopo raccoglierne il pensiero
per trasmissione. Carlomagno non si fa già a mutar lo stato sociale,
ma se lo reca in mano per governarlo; in molte cose egli altro non
è che il continuator del passato, e nel fare i suoi capitolari egli è costretto
di sottoporsi alle leggi barbariche, ed anche di sancirle cogli
atti suoi. Quanto alla legge salica, esempigrazia, si può dir ch'egli si
contenta di darne una seconda edizione corretta; a quella dei Ripensi
poche sono e insensibili le modificazioni ch'egli v'aggiunge: il codice
longobardico si rimane intatto, e ben è vero ch'ei distrugge la
nazion sassone, ma non istà per questo di conservar lo spirito delle
sue istituzioni. «Concesso ad ognuno di vivere secondo la sua legge;»
tale si era la gran massima dei codici primitivi dall'imperatore
promulgata.
</p>

<p>
Così, quest'uom supremo non sa intieramente spiccarsi dal passato;
indarno egli si prova d'indirizzar la società per nuove vie, chè le
consuetudini, i costumi, le leggi se gli attraversano, e la legislazion
sua appena ne tocca la superficie. S'egli avesse voluto distrugger
la personalità del codice franco, del longobardo o del bavaro: «Olà,
imperatore, gli avrebbero detto i leudi, cotesto è patrimonio nostro,
come tuo patrimonio è lo scettro: lascialo stare.» No mai, quegli altieri
conti, quegli uomini liberi, quegli Austrasi comati, non avrebbero,
nelle adunanze del campo di maggio, aderito ad accettar un
capitolare che avesse intaccato il sistema delle composizioni, la sola
penalità che i Franchi riconoscevano, la legge che regolava i gradi
loro e la gerarchia. Necessità fu quindi all'imperatore arrestarsi dinanzi
a questi impedimenti; chè anche gli uomini sovrani non sono
mai al tutto padroni di dar libero corso ai loro concetti, e mille ignote
voci attutiscono la loro: «Oh perchè, chiederà taluno fra sè, si sono
eglino fermati a mezzo dell'opera?» nè sa, costui, quanto strazio,
quanti travagli, quante debolezze, quante picciole cose si attraversano
fra un uomo e il suo destino, fra la volontà sua e l'esecuzione.
</p>

<p>
Le instituzioni di Carlomagno si riferiscono a diversi ordini d'idee
che compongono il governo e l'amministrazione d'un popolo; ma
prima, siccome pare, egli è tutto in un pensiero, nella fondazione,
cioè, dell'impero; egli cinger vuole la fronte dell'alloro dei Cesari:
già patrizio è, e perchè non augusto ancora? Pensiero questo che
non gli vien tanto per istinto, quanto per imitazione. In fatti, i Franchi
conoscevano forse in mezzo alle loro foreste il titolo d'imperatore?
No, che essi aveano i loro <i>heretogz</i> e i loro <i>konnug</i> come gli
Anglosassoni, nè ad essi eran giunte le tradizioni augustali di Roma
e di Costantinopoli. Mal compresa era tra i Franchi l'idea d'un impero,
<span class="pagenum" id="Page_199">[199]</span>
essendo che la legge salica e i codici barbarici, in generale, non
altro posavano che sovra una continua divisione dell'autorità, sullo
spartimento dell'autorità regia e delle terre. Qualunque concetto di
unione e di coesione era quindi alieno dai Barbari, laddove l'impero
posava sopra una gran mistione di nazioni, e di popoli tutti confusi
sotto una medesima spada e uno scettro medesimo.
</p>

<p>
Ed ecco da quell'istante principiare il contrasto tra la creazione
romana e la consuetudine barbara. L'impero provasi a tutto unificare:
la legge salica inclina a tutto dividere. Carlomagno volle a
forza spingere, ed a colpi, a così dir, di manopola, i popoli ad accostarsi
e confondersi tra loro, ed i popoli assoggettar non si vogliono
a questo giogo. D'onde tutta rivelasi la forza delle consuetudini; l'impero
mai non s'intrinseca nei costumi delle domate popolazioni;
egli è per esse un'idea che si riman pelle pelle, e che svanirà,
perch'ella non è nei loro costumi e nel sangue loro. Volere unir ciò
che è diviso, è opera sopra la forza umana, e tanta è questa potenza
della salica e franca consuetudine nella division del retaggio, che Carlomagno
medesimo l'accetta, quand'ha a lasciare l'eredità sua. Nell'anno
800 l'impero poggia sul fondamento di una vastissima centrificazione,
e sei anni presso eccoti il capitolare di Thionville, che
divide l'impero in tre grandi porzioni: l'una per Carlo, l'altra per
Pipino, la terza per Lodovico.
</p>

<p>
Nessuna delle creazioni, comprese le amministrative, di Carlomagno
serbar può una perfetta centralità: in fatti, fa egli per corroborare
la podestà ed ampliare l'autorità de' suoi <i>missi dominici</i>, o messi
regii?<a class="tag" id="tag153" href="#note153">[153]</a> Fatica gittata, chè questo suo concetto di centrale ordinamento
a nulla riesce: i messi regii son sempre in guerra coi conti,
<span class="pagenum" id="Page_200">[200]</span>
coi magistrati d'ogni distretto, e indarno l'imperatore tanto gli spalleggia
ne' suoi capitolari, indarno ei cambia metodo all'uopo di meglio
sublimarli, chè ad altro anzi non riesce che ad indebolire l'autorità
dei conti e dei governatori delle marche e delle frontiere.
Finchè attiva e forte è la volontà che mette innanzi e protegge i
messi regii, eglino sono ubbiditi, e imagine come son dell'imperatore,
alcun che conservano della potenza sua; ma poi ch'egli è morto,
anch'essi languono, e dopo Lodovico Pio non se ne trova più
fatta menzione. Questo avviene, perchè stranieri alle consuetudini del
governo ed agli usi amministrativi della nazion franca, della longobarda
e della gotica, sono, a così dire, un'instituzione straordinaria,
la quale finir dee con le circostanze che la produssero.
</p>

<p>
Le due monarchie da Carlomagno instituite in Aquitania e in Italia,
si conformano certamente, più che non l'instituzione di cui abbiamo
dianzi parlato, ai costumi di quel tempo; le nazioni barbare
han già famigliare il titolo di <i>rex</i>, e il trovano buono; solo che
Carlomagno di troppo ancora allarga i confini della sua ripartigione.
Infatti, potevasi egli fondare un regno italico in mezzo a venti popoli
di origini diverse, che se ne contendevano il suolo? E questo re d'Italia
poteva egli esser forte tanto da farsi rispettar dai Napolitani,
da Roma, dai Longobardi, dai Greci, per non comprendervi eziandio
gli Unni della Pannonia? L'Italia era, per lo meno, tanto sminuzzata
in popoli e governi, quanto le Gallie, e soggiacer doveva alla
medesima sorte, e il regno suo appicciolirsi come quel d'Ugo Capeto
e di Roberto, sì se tutto perir non dovea sotto il cozzo di tante diverse
popolazioni. Il regno d'Aquitania era meglio congegnato; dalla
Loira all'Ebro ci avea una popolazione naturale del paese, che tutta
parlava una medesima lingua, e di cui Cantabri e Goti formavano, a
così dire, il primo strato. Ond'è che vediam Lodovico Pio fare ottima
prova come re d'Aquitania, diventarvi un della nazione, esservi
ubbidito ed amato, in ogni luogo moltiplicarsi e dominare gli editti
suoi; ma poi giunge il tempo dello sminuzzamento: Lodovico, chiamato
all'impero, più non risiede nelle sue città e ville meridionali,
e allora sì grande ed intera è la confusione, che nulla più resta d'intatto
e d'ordinato; l'opera va in pezzi, l'edifizio crolla, e tutto ne
trema intorno e si scommuove il terreno.
</p>

<p>
I capitolari, che contrassegnano il periodo legislativo di Carlomagno,
furon essi un codice regolare e finito, siccome furon le ampie
compilazioni di Teodosio e di Giustiniano? V'ebb'egli qualche Ulpiano,
o Triboniano germanico o franco, chiamato a stringere il fascio
delle leggi carlinghe? Mainò; i capitolari vennero l'un dopo l'altro,
e non già spontaneamente e ad un solo tratto; alcuni di essi
<span class="pagenum" id="Page_201">[201]</span>
altro non sono che la confermazione di leggi anteriori, intantochè altri
svolgono una teorica amministrativa in miglior consonanza coll'impero.
Ma l'uniformità si è principalmente l'intento cui mirano i
capitolari; pensiero del resto che non è punto nuovo, e che sorge naturalmente
in tutte le menti supreme, e soprattutto in quelle che pendono
al potere assoluto; il ridurre a codice le leggi, è un concetto
semplice, che viene e piace a quanti amano un forte potere. I grandi
monumenti della legislazione tutti procedono da un pensier dittatorio:
così il codice civile come i capitolari, così gli editti di Luigi XI
come quelli di Luigi XIV, così le provvisioni del Richelieu come gli
atti del Comitato di Salute pubblica. L'unità e la semplificazione
altro non sono che l'imagine della podestà orientale, cui solo il genio
può ampliare e volgere in vantaggio dell'umanità. Lo statuto locale
è paterno, e il governo del municipio corrisponde a quello della famiglia,
e pur non dimeno, quand'è a fare un codice, sempre si fa a
danno delle private consuetudini. Tutto di necessità ceder dee ad una
potente centrificazione, però che mandato è dell'uom supremo cacciare,
anche a forza, un paese verso le vie sconosciute e grandi della
civiltà, foss'anco a scapito degli usi privati e della domestica felicità;
così, e non altrimenti, l'unità nazionale vien sempre a surrogar
sè stessa alla frazion locale. Ma una differenza ci ha tra i tempi di
Carlomagno ed i nostri, ed è che al secolo ottavo l'idea della podestà
era debole, e grandissima la potenza d'ogni individuo: onde avvenne
che la centralità disparve in cospetto allo sminuzzamento d'ogni
terra e d'ogni gruppo d'uomini: laddove oggidì, all'incontro, ci
sono state tante spezzature, tanti attriti di opinioni e d'interessi, e sì
pochi aggregamenti, che si desidera, quasi per istinto, una podestà
forte, e che l'universalità dei codici ha potuto occupare il luogo degli
statuti municipali morti già da gran tempo.
</p>

<p>
Nell'ottavo e nel nono secolo la dittatura non altro esser potea
mai che un'imagine di forza materiale, tutto essendo ancor sì confuso
nella Chiesa e nella società, chè sorgerne non poteva una podestà da
tutti accettata, se quella non era della conquista. Il papato, che salì
al sommo della potenza sua verso la fine del secolo undecimo, per
l'impulso che ad esso diedero le crociate e Gregorio VII, era ancor
vigorosamente combattuto; Adriano e Leone erano uomini valenti sì,
ma pur sempre esposti alle sollevazioni dei Romani, alle invasioni
dei Greci e dei Napolitani, tanto che furon costretti abbandonare l'Italia
per andar a cercare un asilo al di là delle Alpi, e ad implorar
soccorso da Pipino e da Carlomagno. Ora, un potere che implora il
braccio altrui, non è forte mai, e presto è a crollare alla prima scossa.
L'autorità dei papi ebbe aiuto e incremento dal persister ch'essi
<span class="pagenum" id="Page_202">[202]</span>
fecero nel proposito di voler governare la società; questa tenacità fece
la forza loro, e smisurata in questo fu l'opera loro intellettuale.
Adriano e Leone compreser forse meglio d'ogn'altro ciò che facea
di bisogno alla generazione per tenerla nei termini, e però dieder la
dittatura di Carlomagno agli uomini da guerra, e la coronarono con
la creazione dell'impero d'Occidente; quanto poi a ciò che concerne
la Chiesa, intento di Adriano e di Leone fu di assicurarsi il potere
assoluto in man propria. Grandi erano gli effetti ch'eglino ottener
potevano dalla creazione d'un impero; lo scisma d'Occidente poteva
aver fine pel matrimonio di Carlomagno con una imperatrice
di Costantinopoli: Irene proteggeva le imagini, egli il papato; nè
questo gran disegno d'un parentado che avrebbe avuto per conseguenza
la cessazion dello scisma, fu mai dal pontificato messo al tutto
in disparte, e quando non più di Carlomagno stesso, trattavasi dei
figli suoi. I papi volean togliere la separazione delle due Chiese, e
questo maritaggio sarebbe divenuto il simbolo della loro unione.
</p>

<p>
Roma, poi che ha creata la suprema dittatura per Carlomagno, cingendogli
in fronte la corona, se ne serve non solo per corroborare
la podestà sua, ma sì ancora per ispegnere le eresie. In ogni luogo
sono indizi di una sollevazione filosofica contro le opinioni cattoliche:
a Costantinopoli ferve la quistion delle imagini: gente barbara ivi atterrar
vuole il culto delle arti, da cui vengono sì dolci sensazioni
alla mente ed al cuore: i papi prendono a difender le imagini, a proteggerle,
e fattisi di questo modo padroni degli affetti del popolo,
più forti ne divengono a combatter contro le eresie, fredde disputatrici,
che travaglian la Chiesa, e invocano il braccio secolare di
Carlomagno, pronto sempre a colpire dove sia da secondare la volontà
di Roma. Quindi noi lo vediamo, e come re e come imperatore,
presiedere i concilii, condannare Elipando e Felice, essere lo strumento
in somma di cui si servono i papi per mansuefare il mondo cristiano.
</p>

<p>
Nelle pratiche sue col papato, il figliuol di Pipino si mostrò più destro
e forte che non un imperatore dei tempi moderni, il quale, nato
al par di Carlomagno in mezzo agli accampamenti, e capo esso pure
d'uomini d'armi, procacciar volendosi la forza morale e religiosa,
non ebbe a gran pezzo l'accortezza che il Barbaro seco recò dalle sue
foreste, e in vece di sublimare il papa, come fe' Carlomagno, si studiò
di atterrarlo, e gli ritolse Roma, laddove i Carolingi l'aveano donata
ad Adriano ed a Leone: onde ne conseguì che l'impero moderno,
non sostenuto dalla forza morale, crollò, colpa questo capitale
difetto. Ma forsechè attribuir deesi questa differenza di procedere alla
differenza dei tempi; questa società non era sì intimamente religiosa
<span class="pagenum" id="Page_203">[203]</span>
come quella, ed i cuori erano manco temprati alle credenze cattoliche;
e tuttavia Roma riuscì trionfante contro del forte, appunto perchè
in fatto di politica non si vuol tanto ridurre in pezzi gli strumenti,
quanto saperne usare con sagacità: Adriano e Leone aveano
protetto l'impero morale di Carlomagno, e questi ne li ricompensò;
Pio VII avea consacrato Napoleone, avealo presentato al mondo cristiano
pel vero imperatore, pel signore legittimo; ed a che pro conculcare
un povero vecchio, spogliandolo della diletta sua Roma?
</p>

<p>
Il sistema politico e amministrativo di Carlomagno, fondato com'era
su elementi positivi, molto pure accostasi a quello che s'è veduto nei
tempi moderni: al sommo della gerarchia, l'imperatore potente, onorato,
riverito, in corrispondenza co' papi, e per mezzo della guerra
o de' suoi legati in comunicazione con le circostanti civiltà, e sotto a
lui re e duchi militari, che gli rendono omaggio e vengono a' suoi
placiti; due assemblee o corti plenarie ogni anno, l'una per discutere
intorno alle spedizioni lontane, l'altra per approvare i capitolari e
gli atti legislativi; poi de' conti incaricati, come governatori permanenti
e rettori delle provincie, dell'amministrazione della giustizia
e di tutta la podestà imperiale, e intorno a questi conti, altre assemblee
locali, sotto buonomini, maggiorenti eletti dai medesimi abitanti, i
quali tengono le Assise, giudican le liti, fanno il ripartimento dei
redditi. E quando un capitolare è passato nell'assemblea generale,
viene comunicato a' conti, che anch'essi lo comunicano alle assemblee
locali, le quali ne eseguiscono i comandamenti, e, affinchè nessuno di
questi ordigni si rompa o si fermi, ci sono anche qui i <i>missi dominici</i>,
commissari straordinari che vanno dappertutto a invigilare. Nel
quale sistema ci ha, come ognun vede, un misto del governo romano,
forte e potente com'egli era, e della libertà germanica, che posa sulle
assemblee e sulla pubblica rappresentanza.
</p>

<p>
Il sistema de' Capeti, che succedette a quel dei Carolingi, niente ha
con ciò di comune, la feudalità rannoda ivi le istituzioni a idee territoriali,
e forma, come a dire, una gran marmorea catena, che
dalla torre del Louvre si stende fino al castello del valvassore; ordine
nuovo di doveri, che distrusse le instituzioni dei capitolari.
Dappoi che la rivoluzione del 1789 ha distrutta la gerarchia feudale,
ritornasi al concetto carlingo, che pur aveva alcun che di romano.
Qual diversità ci fu egli tra i prefetti ed i conti di Carlomagno? tra
i messi regii, i rappresentanti in deputazione e i commissari straordinari
dell'imperatore Napoleone? E per più d'un nodo anche si
concatenarono i due sistemi municipali, le Assise, i giurati, le assemblee,
e di nuovo apparve l'uniformità dei codici. Tutte le podestà
hanno il medesimo istinto, e se hanno società a governare, adoperano
i medesimi modi.
</p>

<p>
<span class="pagenum" id="Page_204">[204]</span>
</p>

<p>
E quanto alla scienza, fu ella in Carlomagno inclinazione o arte
di governo? Fatto sta ch'egli la protesse, che il suo secolo si scosta
da quanto lo precede e da quanto lo segue, chè egli fece ogni poter
suo per diffondere i lumi e promuovere gli studi; ma pur troppo ogni
suo sforzo fu vano con una società da cui non era compreso. E tuttavia
Carlomagno persevera; egli aggruppa e stringe fra loro gl'ingegni,
e si compiace di trovarsi in mezzo a loro; ella è cosa che si vede
spesso tra gli uomini nati a reggere e ad imperare questo sollevarsi
ch'ei fanno nelle lettere, dalle fatiche della guerra e del governo!
Cesare scrive i suoi <i>commentarii</i>, espressione d'una mente supremamente
politica; Carlomagno fa versi nella sua lingua nativa, chè i
conquistatori barbarici godevano d'udir narrare l'eroiche imprese
della patria, e l'imperatore gl'imita<a class="tag" id="tag154" href="#note154">[154]</a>. Egli negli ozii suoi inclinava
alla scienza, e ben te ne avvedi alle sue sollecitudini per lei; nè la sua
è solo protezione, ma ben piuttosto vocazione; carteggia coi dotti, li
convoca, li stringe intorno a sè, li ricolma de' suoi favori, delle amorevolezze
sue; però che alle sue personali inclinazioni s'accoppia in
questo l'intendimento suo politico; essendo la scienza sostanzialmente
romana ed ecclesiastica, egli non ha già a temere dei cherici, chè
per mezzo del papa ei si tiene soggetti; ma il pericolo dell'opera
sua sta nell'impetuosità de' suoi leudi e nelle commozioni degli uomini
da guerra, che abbatter possono la sua dinastia; ora i cherici
mansuefanno questi animi troppo fieri, e li rendono più inchinevoli
ad ubbidire: la scienza, gli studi penetrar possono fra quella razza
soldatesca, e allora tutto fia terminato; e l'impero durerà imperturbato
in lui e nella famiglia sua.
</p>

<p>
Al qual uopo il veggiamo non protegger tanto la gerarchia episcopale,
quanto i monasteri; i vescovi anzi sono da lui compressi e
tenuti a segno, chè troppo potenti erano, troppo mescolati nelle cose
civili, la gerarchia loro era troppo gallica e attinente per ogni punto
ai municipii; ond'è che Carlomagno ama meglio protegger le badie
e spalleggiare l'autorità delle immense comunità di San Benedetto.
Le badie sono esenti da qualunque giurisdizione episcopale, e dipendon
solo da Roma, che è tutta di Carlomagno; e in mezzo a
queste badie si compiono i grandi atti della vita; le servon di prigione
di Stato pei re balzati dal trono, pe' conti, pe' leudi, de' quali
<span class="pagenum" id="Page_205">[205]</span>
Carlomagno abbatter vuole il potere; esse proteggono il sepolcro dei
vivi e dei morti, quindi la grandezza che loro ne viene; sono asili
sempre aperti, e gli abbati intervengono, col loro pastorale in mano,
ai consigli e alle solenni assemblee, per ivi fare spalla all'autorità
dell'imperatore. Quindi è che, mentre Carlomagno, e più ancora il
figlio suo, si trovano spesso in contrasto con l'episcopato, non hanno
all'incontro mai di che dolersi d'alcun abbate dell'ordine di San
Benedetto.
</p>

<p>
Tutta questa amministrazione era ordinata ad apparecchiar la leva
delle gravezze e delle milizie, le due parti essenziali del governo.
Il fisco è l'oggetto delle più vive sollecitudini di Carlomagno;
quindi ei ne regola l'entrate, quindi ei fa che ad ogni sei mesi versati
sieno i redditi de' suoi poderi o in derrate, o in danaro, o in
servigi; ed essendochè la composizione e l'ammenda formano il
forte delle sue rendite, ei se ne piglia assidua cura ne' suoi capitolari:
«Chiunque commetta un'azione colpevole dee pagare un'ammenda;»
non più pene afflittive, assai raro la morte, ma sempre la confiscazione
e la composizione, sempre soldi e denarii d'oro. Più spesso
ancora il fisco viene arricchito dalle spoglie dei popoli vinti, Carlomagno
è simile a quei re barbari, che dopo la vittoria se ne stanno
assisi nella tenda loro col bottino ai piedi, in atto di partirlo fra'
loro fedeli. E il bottino in fatti, in quarantatrè anni ch'egli ebbe
di guerra, è bellissimo, chè, s'egli ebbe a chè far coi Sassoni, popolo
povero e senz'agi, egli conquistò pure l'Italia e i Longobardi, soggettò
gli Unni e svaligiò i loro palazzi, e gli Unni aveano svaligiato
il mondo! Poi, varcati i Pirenei, trovossi avere in sua balía le ricchezze
accumulate dei Goti e dei Saraceni. Ond'è che a saziare i suoi
guerrieri egli non ebbe, come già Carlo Martello, bisogno di spogliare
i cherici, ma sì modo a tutto arricchire e fecondare. Non poche
fra le chiese vanno debitrici a lui della lor fondazione; al tocco della
sua mano sorsero i monumenti delle arti; per cura sua venner da
Costantinopoli i manoscritti, i messali, i reliquarii, e sua egli fece
l'arte greca col chiamare intorno a sè gli artefici di Roma e di Bisanzio.
</p>

<p>
Tale si è l'opera in cui travagliossi per tutta la vita un sol uomo,
opera di smisurati effetti. Chè, a dir tutto, se la Roma dei patrizi e
degli imperatori raccoglie più ampi territorii, essa tuttavia non viene
che mano mano ampliandosi, ed essa dee la potenza sua alla sua
paziente politica; l'ordinamento che viene svolgendosi da Romolo
fino ai Cesari, è infinito sì, ma pur ci voglion de' secoli, e tutte queste
cose si succedono, e l'una vien dopo l'altra; laddove Carlomagno
procede a passo di gigante, immagina ad un tratto l'ordinamento
dell'impero a quel modo che ad un tratto ne fa la conquista, poche
<span class="pagenum" id="Page_206">[206]</span>
sono le modificazioni a cui va soggetto il suo governo: il sistema
dei conti, esempigrazia, e dei messi regii si riferisce all'originario
concetto della podestà sua, e tutto ciò che è nella gerarchia loro,
altro non è che un accessorio, del quale ei può sicuramente maneggiare
gli ordigni.
</p>

<p>
Nella storia dei tempi noi vediamo che quel che presto si fa, presto
anche cade. Vano è il fischiar del turbine contro la quercia che si
sprofonda con le radici nelle viscere della terra, e solo ne agita le
frondi; ma l'albero carlingo appena tocca la superficie del suolo;
il gigante del Reno e della Mosa abusò, se così può dirsi, dell'ardor
di sua giovinezza, e presto verrà per lui la decrepità. Che altro sopravviver
poteva a quest'opera? Il titolo d'imperatore; ma questo
titolo non era di origine franca; romano era desso, nè veniva da lui!
Questa dignità della porpora ricomparirà nei tempi siccome simbolo
d'una podestà forte, risplenderà in fronte ad altri principi, nè questi
ne andran debitori a Carlomagno. Ma e la dignità regia? Essa pure
stava per passare in un nuovo lignaggio, per lasciare l'impronta romana,
per farsi tutta feudale: altre idee stavano per sorgere sotto il
regno dei Capeti e altre leggi; i municipii si cambieranno in comuni;
i coloni in contadini e borghesi; i conti e leudi in alti feudatari,
proprietari effettivi, sovrani del <i>dominio</i> e del territorio; gli arcivescovi
ed i vescovi diventeranno pari e baroni, e le assemblee del
campo di maggio, semplici corti feudali. I capitolari, in mezzo a
questa notte dei secoli, spariranno, e succederanno ad essi le instituzioni
di San Luigi, il codice feudale di Gerusalemme e i libri di
giurisprudenza di Beaumaucir.
</p>

<p>
Ma e d'onde avviene che, in mezzo alla ruina d'ogni opera sua,
Carlomagno duri ancor sì splendido di fama tra i posteri? D'onde
avviene che citato venisse nelle corti plenarie come fonte ed origine
d'ogni grandezza? d'onde avviene che tanti monumenti si attribuiscono
alla sua gran mente? Che ci sono rupi e grotte d'Orlando, e
torri Magne e fari Carolini? come avviene che questa memoria siasi
di secolo in secolo ingigantita? Ottone imperatore visita, primo di
tutti, il monumento di Carlomagno, e vi contempla riverente il gran
principe con l'occhio pallido e fiso, coricato nell'arca, coperto dell'auree
sue vesti, con lo scettro in mano e col volume degli Evangeli ai piedi;
fin dal secolo duodecimo Carlomagno è il subbietto di tutte le canzoni
eroiche, di tutte le gloriose memorie delle popolazioni; egli è
l'eroe di mille maravigliose avventure. Al secolo decimoquinto il
Pulci, il Bojardo, l'Ariosto lo cantano in poemi nazionali: «O voi. Orlando,
Angelica, Rinaldo, Marfisa, Astolfo dalla lancia d'oro, Merlino,
venite ad attorniar di splendido corteo il vostro sire!» A quel
tempo i giuochi e passatempi delle corti medesime rammentano tuttavia
<span class="pagenum" id="Page_207">[207]</span>
Carlomagno ed i suoi paladini; le carte stesse da giuoco rappresentano
insiem con l'imperatore in lunga barba l'imagine d'Ildegarda
e d'Uggero il Danese, e quando Carlo VI, nei lucidi intervalli
della sua pazzia, giocava con que' suoi grandi tarocchi, ogni volta
che tra il cavaliere della coppa, la mala morte e il re di denari imbattevasi
in Carlomagno, non dimenticava di farsi per venerazione
il segno della croce!
</p>

<p>
E Carlo Quinto, che pure agogna l'impero del mondo, non vien
anch'esso a visitare in Aquisgrana il sepolcro del grande suo antecessore?
Egli discende in quello, il misura, si prostra e legger vorrebbe
il proprio destino nel misterioso libro che giace presso l'imperatore
ivi corcato. Intanto i secoli proseguono il loro corso, e un altro
conquistatore, un altissimo sovrano, domatore di popoli al pari di
Carlomagno, e al par di lui legislatore e reggitore di varie nazioni,
viene anch'esso ad inchinarsi dinanzi a quella gran tomba, e vuol
essere consacrato con la spada di Carlomagno, e portare la sua corona,
e toccar con le proprie mani il suo tesoro; poi s'adagia nella sua marmorea
sedia, quasi a indurne la grandezza dell'edifizio da lui innalzato,
e ordina che il sepolcro sia ristaurato, e il misura a vedere s'egli
è fatto a suo dosso, e vuol farvi rinfrescar quell'antica iscrizione che
vi si leggeva ai dì passati: «Sotto questo monumento giace il corpo
di Carlo, magno e ortodosso imperatore, che ampliò nobilmente e
felicemente resse il regno de' Franchi per anni quarantasette. Morì
settuagenario l'anno dell'incarnazione del Signore 814, indizione VII,
a dì 28 gennaio<a class="tag" id="tag155" href="#note155">[155]</a><a class="tag" id="tag156" href="#note156">[156]</a>.»
</p>

<p>
E in mezzo a questi grandi nomi e a queste splendide celebrità, io
povero pellegrino farmi a scriver questa cronica di Carlomagno!
Nè io ebbi già l'arroganza di misurar quella tomba, nè la vanità
di toccare le sue reliquie, solo mi posi a pregare inginocchiato su
quella pietra sepolcrale, non altro vedendo attraverso tutte le grandezze
di quel monumento che la morte, e dicendo come Alcuino:
«Quando l'uomo è morto, altro romor più non resta se non il sordo
brulichio del verme che rode il suo cadavere; altro suono non riman
più dopo noi, se non quello della tromba finale, che a tutti,
grandi e piccoli, griderà: — Che hai tu fatto per Dio, per la giustizia
e per l'umanità!»
</p>

<p class="pad2 center large">
FINE DEL SECONDO ED ULTIMO VOLUME.
</p>

<div class="chapter">
<p>
<span class="pagenum" id="Page_208">[208]</span>
</p>

<h2 id="avvertimento">AVVERTIMENTO AI LETTORI</h2>
</div>

<p>
Nel sommario del capitolo XVII leggasi <i>Ferraù</i> e non Ferracì, com'è stampato.
Nella nota del Traduttore, appiè della pagina 64, vol. II, leggasi <i>Policleto</i> e non
Polignoto. Alla pagina 79 dello stesso volume, linea 43, leggasi <i>mansi</i><a class="tag" id="tag157" href="#note157">[157]</a> in luogo
di mense, e così ogni volta che ivi torna la stessa parola. Gli altri scorsi di minore
importanza si lasciano rettificare al colto lettore.
</p>

<div class="somm">
<p>
<span class="pagenum" id="Page_209">[209]</span>
</p>

<h2><a id="indice" href="#indfront">
INDICE</a>
<span class="smaller">DEL SECONDO ED ULTIMO VOLUME.</span></h2>

<table class="indice" summary="">
 <tr>
  <td>PERIODO DELL'ORDINAMENTO</td> <td class="pag"><a href="#ordinamento">Pag. 1</a></td>
 </tr>
 <tr>
  <td>&nbsp;</td>
 </tr>
 <tr>
  <td>CAPITOLO I. — <span class="smcap lowercase">CORRISPONDENZE DIPLOMATICHE DI CARLOMAGNO RE E IMPERATORE.</span> — Pratiche con Roma. — Ragioni della lega. Papa Stefano. — Papa Adriano. — Carteggio. — Epistole di Adriano. — Vigilanza sull'Italia. — Papa Leone. — Nuovi legami con la santa sede. — Condizioni respettive dell'Impero e del papato. — Corrispondenza cogli imperatori di Costantinopoli. — Costantino Copronimo. — Leone IV. — Costantino ed Irene. — Disegno di accostamento fra i due imperi. — Lega e proposta di nozze. — Niceforo. — Trattato de' confini. — Negoziati diplomatici coi califfi. — Arun-al-Raschild. — Pratiche cogli emiri saraceni di Spagna. — Colle tribù erranti. — Coll'ettarchia anglo-sassone e i re di Scozia. — (768-814)</td> <td class="pag"><a href="#cap1">3</a></td>
 </tr>
 <tr>
  <td>CAPITOLO II. — <span class="smcap lowercase">PRIMO PERIODO DEI CAPITOLARI DI CARLOMAGNO.</span> — Classificazione dei capitolari. — Son essi tolti dal diritto romano? — Fonte ed origine del diritto germanico. — Ordinamento della Chiesa. — Formole ecclesiastiche. — I vescovi. — Riforma. — Capitolari di Francoforte, dei conti, su Tassillone duca di Baviera. — Il gran capitolare <i>De villis</i>. — Diritto domestico. — Spirito generale della prima epoca dei capitolari. — (769-800)</td> <td class="pag"><a href="#cap2">24</a></td>
 </tr>
 <tr>
  <td>CAPITOLO III. — <span class="smcap lowercase">OPERE PUBBLICHE, COMMERCIO, INDUSTRIA.</span> — Delle grandi opere che si riferiscono a Carlomagno. — Torri. — Fari. — Campi militari o valli. — Chiese. — La cattedrale d'Aquisgrana. — Tradizioni intorno alle chiese di Colonia e di Magonza. — Il gran ponte sul Reno. — Il gran canale. — Congiunzione del Danubio col Reno. — Commercio. — Unità delle monete. — Il <i>maximum</i>, o tariffa delle merci e delle derrate. — Lusso. — Pellicce. — Gioje. — Fiere e mercati. — Marineria. — Ponti. — Costruzion delle navi. — Custodi dei porti e dei fiumi. — Stato delle compagnie dei barcaiuoli. — (768-814)</td> <td class="pag"><a href="#cap3">38</a></td>
 </tr>
 <tr>
  <td>CAPITOLO IV. — <span class="smcap lowercase">STATO DELLE SCIENZE E DELLE LETTERE SOTTO CARLOMAGNO.</span> — Indole scientifica di Carlomagno. — Suo spirito germanico. — Sua inclinazione per la letteratura greca e romana. — Le tre menti del sapere. — Alcuino sassone, <span class="pagenum" id="Page_210">[210]</span> Teodolfo lombardo, Landrado germano. — Protezione alle lettere. — Filosofia. — Astronomia. — Geografia. — Grammatica. — Poesia. — Musica. — Storia e cronache. — Canzoni eroiche. — Pratica generale dell'agricoltura. — Tendenza letteraria. — I dotti. — Le scuole. — Costumi ed usi dei dotti alla corte di Carlomagno. — Carteggio di questo principe. — Alcuni frammenti delle sue lettere. — (768-814)</td> <td class="pag"><a href="#cap4">48</a></td>
 </tr>
 <tr>
  <td>CAPITOLO V. — <span class="smcap lowercase">LA CHIESA E LE SUE COSTITUZIONI SOTTO CARLOMAGNO.</span> — Conflitto per l'unità. — Eresie. — Le due principali. — Gl'iconoclasti. — La dottrina di Felice da Urgel. — I libri carolini. — I vescovi. — Gli abbati. — Aspetto dei grandi monasteri. — La regola. — Le cronache. — I cartolari. — Le mense ecclesiastiche. — Abbozzo della famiglia monacale. — Le terre ed i servi. — (768-814.)</td> <td class="pag"><a href="#cap5">63</a></td>
 </tr>
 <tr>
  <td>CAPITOLO VI. — <span class="smcap">L'INSTITUZIONE PRINCIPALE DEI <i>MISSI DOMINICI</i>.</span> — Origine dei <i>missi dominici</i>. — Mobilità dei magistrati. — Giuramento dei vassalli. — Tributi. — Ufizio dei <i>missi</i>. — Capitolari ond'è ad essi affidata l'esecuzione. — Toccasi della giustizia. — Delle persone. — Delitti pubblici e privati. — Giurisdizione assoluta sui placiti, sui conti e sui giudici. — Soprantendenza sui monasteri. — Sulle mense reali. — Relazioni dei <i>missi dominici</i> all'imperatore. — Teodolfo, un di questi nel Mezzodì. — Poema intorno alle sue rimembranze. — (802-811)</td> <td class="pag"><a href="#cap6">74</a></td>
 </tr>
 <tr>
  <td>CAPITOLO VII. — <span class="smcap lowercase">USI E COSTUMI DEL REGNO DI CARLOMAGNO.</span> — La vita cristiana. — Il battesimo. — Il matrimonio. — Le carte testamentarie. — La morte. — Le corti plenarie. — I banchetti. — Le cacce. — La vita delle foreste. — Vestimenta e lingua. — La tedesca. — La franca. — La romanza. — Relazioni di Carlomagno co' leudi. — I vescovi. — Gli abbati. — Forme delle epistole. — Dei sigilli. — Consuetudini del palazzo per la sottoscrizione delle carte e diplomi. — Monete. — Misure. — (768-814)</td> <td class="pag"><a href="#cap7">83</a></td>
 </tr>
 <tr>
  <td>CAPITOLO VIII. — <span class="smcap lowercase">ULTIMO PERIODO DEI CAPITOLARI.</span> — I capitolari legislativi. — Personalità delle leggi barbare, franche, saliche, ripensi, lombarde, visigote, romane. — Capitolare addizionale alle leggi saliche e ripensi. — Analisi del <i>Poliptico dell'abbate Irminone</i>. — Giurisdizione dei conti e del vescovi. — Placiti degli scabini e dei centurioni. — Capitolari circa la milizia. — Forma delle dimande all'imperatore. — Rescritti. — Somiglianza e dissomiglianza tra i sinodi e i placiti. — Indole generale della legislazione di Carlomagno. — (800-814)</td> <td class="pag"><a href="#cap8">94</a></td>
 </tr>
 <tr>
  <td>CAPITOLO IX. — <span class="smcap lowercase">FAMIGLIA DI CARLOMAGNO E GLI ULTIMI TRE ANNI DELLA SUA VITA.</span> — Mogli di Carlomagno. — Imeltruda. — Desiderata o Ermengarda. — Ildegarda. — Fastrada. — Luitgarda. — Figli. — Pipino soprannominato il <i>Gobbo</i>. — Congiura di lui contro il padre. — Carlo. — Pipino re d'Italia. — Lodovico re d'Aquitania. — Figlie. — Altre figliuole. — Emma e la leggenda di Eginardo. — Ultimi anni di Carlomagno. — Sua stanza in Aquisgrana. — Accordo con gli Schiavoni e i Danesi. — Testamento di Carlomagno. — Spartizion dell'impero. — Suoi patimenti. — Sua morte. — Considerasi il modo suo di governo. — Forza e debolezza dell'impero. — (768-814)</td> <td class="pag"><a href="#cap9">105</a></td>
 </tr>
 <tr>
  <td>CAPITOLO X. — <span class="smcap lowercase">LA CITTÀ E IL DRITTO PRIVATO CARLINGO.</span> — La città romana, la gallica, la franca, la germanica, la longobarda, la gotica. — Il vescovo. — I difensori. — I collegi delle arti. — I conti. — I giudici. — I vidami. — I prevosti. — Gli avvocati. — I centurioni. — Gli scabini. — I buoni uomini. — Diritto privato. — La vendita. — Atti di manumissione. — La locazione. — Il testamento. — Formole <span class="pagenum" id="Page_211">[211]</span> e processure. — Il giuramento. — La testimonianza. — Le prove del fuoco e dell'acqua. — Azione della Chiesa. — Origine del diritto feudale. — (768-814)</td> <td class="pag"><a href="#cap10">122</a></td>
 </tr>
 <tr>
  <td>CAPITOLO XI. — <span class="smcap lowercase">CRONICHE, CARTE, DIPLOMI E MONUMENTI DEL REGNO DI CARLOMAGNO.</span> — Le quattro maggiori fonti delle tradizioni istoriche. — Le croniche intorno a Carlomagno. — Gli <i>Annali d'Eginardo</i>. — I <i>Fatti a la gesta dell'imperatore</i> del monaco di San Gallo. — La <i>Cronaca di San Dionigi</i>. — Il <i>Poeta sassone</i>. — L'arcivescovo Turpino. — Le vite dei santi. — Le leggende. — Carte. — Diplomi. — Esame del cartolare di Sithieu. — Carteggio dei papi. — Canzoni eroiche e croniche in verso. — Tradizioni verbali. — Pellegrinaggio sulle rive del Reno. — Riputazione di Carlomagno appo il popolo alemanno. — Leggenda intorno a lui come santo. — Culto alla imagine di lui. — (768-814)</td> <td class="pag"><a href="#cap11">134</a></td>
 </tr>
 <tr>
  <td>CAPITOLO XII. — <span class="smcap lowercase">INDOLE E CARATTERE LETTERARIA DEL PERIODO CARLINGO.</span> — Opere letterarie di Carlomagno. — Frammenti delle sue lettere. — Suoi versi. — Biografia d'Angilberto. — Landrado, arcivescovo di Lione. — Agobardo. — Turpino, arcivescovo di Reims. — Teodolfo, vescovo d'Orleans. — Adalardo, abbate di Corbia. — Angesiso, abbate di Fontenelle. — Felice, vescovo di Urgel. — San Benedetto d'Aniano. — Altri scrittori oscuri. — Gli studi alla fine dell'impero di Carlomagno. — Quanto ei fece a favor delle lettere e delle scienze. — Teologia. — Filosofia. — Scuole e biblioteche monastiche. — Prototipi della scienza germanica. — San Gallo. — Fulda. — Magonza. — Scuole dell'Austrasia. — Metz. — Verdun. — Scuole della Neustria. — San Germano di Parigi. — Corbia. — San Martino di Tours. — Scuole italiche. — Montecassino. — Morte del diacono Paolo, Lombardo. — Inizio del secolo letterario di Lodovico, figliuolo di Carlomagno. — Incmaro, arcivescovo di Reims. — Lupo, abbate di Ferrieres. — Pascasio Radberto. — (800-814)</td> <td class="pag"><a href="#cap12">149</a></td>
 </tr>
 <tr>
  <td>CAPITOLO XIII. — <span class="smcap lowercase">QUANTO RIMASE IN PIEDI DELL'OPERA DI CARLOMAGNO.</span> — 1.º Leggi. — Avanzi della legge salica. — Ripense. — Borgognona. — Longobardica. — Sassone. — I Capitolari. — Incremento del diritto ecclesiastico. — Decretali. — Dionigi il Picciolo. — Isidoro Mercatore. — Prima origine del diritto feudale. — Ultime vestigia delle leggi carlinghe. — 2.º Istituzioni. — Le Assemblee. Quali diventano. — Come composte alla fine del regno di Carlomagno. — I conti. — I due regni d'Aquitania e d'Italia. — Ordinamento dei conti. — I <i>missi dominici</i> o messi regii. — Stato delle persone. — I vescovi. — Gli abbati. — Gli uomini liberi. — Diverse nature d'uomini liberi e di servi. — 3.º Quali divenissero i popoli alla morte di Carlomagno. — L'impero di Bisanzio. — Il califfato. — Gli Alemanni. — I Sassoni. — I Frisoni. — Gli Italiani. — I Longobardi. — Gli Aquitani. — I Goti. — La vera Francia. — Invasioni dei Normanni. — 4.º Che avvenisse del commercio. — Comunicazioni fra popolo e popolo. — Disertamento delle campagne. — Distruzione del monumenti carlinghi. — Strazio delle arti. — 5.º Avanzi della famiglia di Carlomagno. — Morte dei due più abili figli suoi. — Carlo e Pipino. — Lodovico il Pio, solo superstite, infemminito dalla meridionale sua residenza. — Scontentezza suscitata dall'associazione di lui alla corona, e sua esaltazione. — (Secolo nono)</td> <td class="pag"><a href="#cap13">171</a></td>
 </tr>
 <tr>
  <td>RICAPITOLAZIONE. <span class="smcap lowercase">PERIODO DELL'ORDINAMENTO</span> (768-814)</td> <td class="pag"><a href="#riepilogo">197</a></td>
 </tr>
</table>
<hr />
</div>

<div class="footnotes">

<h2>
NOTE:
</h2>

<div class="footnote" id="note1">
<p><span class="label"><a href="#tag1">1</a>.&nbsp;&nbsp;</span>Stefano I governò la Chiesa dall'anno 752 al 757; Stefano II fu eletto papa
nel 768 e morì nel 772, ed Adriano occupò la sedia pontificia dal 772 al 795.</p>
</div>

<div class="footnote" id="note2">
<p><span class="label"><a href="#tag2">2</a>.&nbsp;&nbsp;</span>Notisi che qui non si parla di Roma, come bene avverte il Muratori, ma del Castello
di Felicità, che credesi esser la Città di Castello d'oggidì. <i>Il Traduttore</i>.</p>
</div>

<div class="footnote" id="note3">
<p><span class="label"><a href="#tag3">3</a>.&nbsp;&nbsp;</span>Questo Reginaldo era, come appar chiaro, un conte di razza franca, che conservava
l'indole sua anticlericale come Carlo Martello. Ch'ei fosse per avventura il
medesimo che l'altiero e inesorabile Rinaldo di Montalbano, della famiglia meridionale
d'Amone?<a class="tag" id="tag4" href="#note4">[4]</a> Questa lettera è la VII del <i>Cod. Carol.</i></p>
</div>

<div class="footnote" id="note4">
<p><span class="label"><a href="#tag4">4</a>.&nbsp;&nbsp;</span>Come poteva costui essere Rinaldo di Montalbano, se nella medesima lettera di papa Adriano
è detto ch'egli era fin dai tempi del re Desiderio seminatore di discordie e di liti? In fatti egli
era stato, come dice il Muratori, <i>Gastaldo</i> nella stessa terra di <i>Felicità</i>, per conto di quest'ultimo
re, e fu poi da Carlomagno creato conte di Chiusi. Laonde, anzichè di origine franca, è verisimile
ch'ei fosse di coloro che tradirono il re dei Longobardi, ed avesse, nella detta promozione, il
premio del suo tradimento. <i>Il Traduttore</i>.</p>
</div>

<div class="footnote" id="note5">
<p><span class="label"><a href="#tag5">5</a>.&nbsp;&nbsp;</span>Per tutte queste contese de' Lombardi e Napolitani co' papi, consultisi il Muratori:
<i>Annal. ital. medii aevi, ad ann.</i> 774-795.</p>
</div>

<div class="footnote" id="note6">
<p><span class="label"><a href="#tag6">6</a>.&nbsp;&nbsp;</span>I Napolitani erano a que' dì in pieno accordo co' Greci, e servivano d'ausiliari
agli imperatori di Bisanzio. La Sicilia era soggetta ad un patrizio greco; ma
le irruzioni dei Saraceni non lasciavano pure un momento in pace quegli abitanti.
(V. Muratori <i>Dissert. de Ital. medii aevi</i> V.)</p>
</div>

<div class="footnote" id="note7">
<p><span class="label"><a href="#tag7">7</a>.&nbsp;&nbsp;</span>Notammo già che in queste epistole i papi usavano la seconda persona nel numero
dei più: <i>Excellentia vestra</i>.</p>
</div>

<div class="footnote" id="note8">
<p><span class="label"><a href="#tag8">8</a>.&nbsp;&nbsp;</span><i>Codex Carol</i>. Epist. XIX.</p>
</div>

<div class="footnote" id="note9">
<p><span class="label"><a href="#tag9">9</a>.&nbsp;&nbsp;</span>Alla foggia delle processioni greche.</p>
</div>

<div class="footnote" id="note10">
<p><span class="label"><a href="#tag10">10</a>.&nbsp;&nbsp;</span><i>Codex Carolin.</i> Epist. XXXI.</p>
</div>

<div class="footnote" id="note11">
<p><span class="label"><a href="#tag11">11</a>.&nbsp;&nbsp;</span></p>

<div class="poem"><div class="stanza">
<p class="i01"><i>Post Patrem lacrymans Carolus haec carmina scripsi.</i></p>
<p class="i02">  <i>Tu mihi dulcis amor: te modo piango Pater</i>...</p>
<p class="i01"><i>Nomina jungo simul titulis clarissima nostra;</i></p>
<p class="i02">  <i>Adrianus, Carolus; Rex, ego tuque Pater</i>...</p>
<p class="i01"><i>Tum memor esto tui nati, Pater optime, posco,</i></p>
<p class="i02">  <i>Cum Patre dic natus pergat et iste tuus.</i></p>
</div></div>
</div>

<div class="footnote" id="note12">
<p><span class="label"><a href="#tag12">12</a>.&nbsp;&nbsp;</span>Gl'Imperatori di Costantinopoli non davano altro nome che quello di figliuolo
agli altri principi.</p>
</div>

<div class="footnote" id="note13">
<p><span class="label"><a href="#tag13">13</a>.&nbsp;&nbsp;</span>I Greci tornarono ancora in legazione, come si pare dalle <i>Croniche di San
Dionigi</i>.</p>
</div>

<div class="footnote" id="note14">
<p><span class="label"><a href="#tag14">14</a>.&nbsp;&nbsp;</span>La corrispondenza del califfi con la schiatta carlinga comincia fin dal regno di
Pipino. Vedi il Continuatore di Fredegario ad ann. 763.</p>
</div>

<div class="footnote" id="note15">
<p><span class="label"><a href="#tag15">15</a>.&nbsp;&nbsp;</span>Quest'orologio servì certo di modello a tutti gli altri che si veggono in quasi
tutte le cattedrali del medio evo<a class="tag" id="tag16" href="#note16">[16]</a>.</p>
</div>

<div class="footnote" id="note16">
<p><span class="label"><a href="#tag16">16</a>.&nbsp;&nbsp;</span>L'Ughelli nell'<i>Italia sacra</i>, e il Maffei nella <i>Verona illustrata</i>, attribuiscono, non senza
buone ragioni, l'invenzione degli orologi a ruota a Pacifico, arcidiacono di Verona, che vuolsi
nato nel 778 e morto nell'846. <i>Il Traduttore.</i></p>
</div>

<div class="footnote" id="note17">
<p><span class="label"><a href="#tag17">17</a>.&nbsp;&nbsp;</span><i>Monach. S. Galli</i> lib. II. Qui il poetico cronista si lascia trasportar dal genio
suo descrittivo, a cui andiam debitori dell'ammirabil pittura, che segue, d'una caccia
di Carlo nelle selve delle Ardenne o della Svevia.</p>
</div>

<div class="footnote" id="note18">
<p><span class="label"><a href="#tag18">18</a>.&nbsp;&nbsp;</span>Di quest'animale abbiamo una vivissima descrizione nella Istoria del Giambullari,
lib. IV, p. 201, edizione del Belloni, 1827. <i>Il Traduttore.</i></p>
</div>

<div class="footnote" id="note19">
<p><span class="label"><a href="#tag19">19</a>.&nbsp;&nbsp;</span>Il monaco di San Gallo altro non fa qui che scrivere una formal querela contro
que' conti e governatori, e porla in bocca agli ambasciatori di Arun.</p>
</div>

<div class="footnote" id="note20">
<p><span class="label"><a href="#tag20">20</a>.&nbsp;&nbsp;</span>Ci restan parecchie canzoni eroiche intorno alla <i>Conquista di Gerusalemme</i>
fatta da Carlomagno, e se ne può veder una originale nei manoscritti della Bilioteca
reale, n. 7192, in fol.; ed un'altra nella Biblioteca dell'Arsenale; belle lettere,
n. 165 in fol.</p>
</div>

<div class="footnote" id="note21">
<p><span class="label"><a href="#tag21">21</a>.&nbsp;&nbsp;</span>A me sembra fuor d'ogni dubbio che dalla voce araba <i>emir</i> o <i>amir</i>, a cui aggiungevano
l'articolo al, sia venuta in origine la nostra di <i>Almirante</i>, poi <i>Ammirante</i>,
e infine <i>Ammiraglio</i>, come tenne anche il Muratori. Infatti gli antichi Italiani,
del par che tutti gli altri Europei, conobbero per lo più in questi emiri i
capitani delle flotte saracene, che vennero ad invadere i liti della Spagna, della
Sicilia, e così via. Che più? la <i>Cronaca di san Dionigi</i>, nominando in quel suo
antichissimo francese un di questi emiri, il chiama amiraus che ognun vede quanto
s'appresti all'ammiraglio nostro. Il Gherardini, con l'usata dottrina sua, ha riferito
tutte le opinioni dei lessicografi, intorno all'origine di questa parola, senza chiarirsi
per alcuna. <i>Il Traduttore</i></p>
</div>

<div class="footnote" id="note22">
<p><span class="label"><a href="#tag22">22</a>.&nbsp;&nbsp;</span>Il che mi ha fatto rinunziar al pensiero di compilar un Codice carolino nell'ordine
delle materie, com'è usato nelle <i>Istituzioni</i> di Giustiniano e nelle <i>Pandette</i>
del Pothier, opera che, oltre all'essere sostanzialmente arbitraria, darebbe
altresì una falsissima cognizione dei capitolari e della civiltà che gli ha prodotti.
Dappoi che il Pertz ha pubblicato il suo <i>Corpus Juris</i> carolino il Belusio dee parere
incompiuto; ma pure si vuol saper grado a questo primo compilatore, d'aver
separato i concilii dai capitolari.</p>
</div>

<div class="footnote" id="note23">
<p><span class="label"><a href="#tag23">23</a>.&nbsp;&nbsp;</span>Capitolare del marzo 779.</p>
</div>

<div class="footnote" id="note24">
<p><span class="label"><a href="#tag24">24</a>.&nbsp;&nbsp;</span><i>Solvat bannum.</i></p>
</div>

<div class="footnote" id="note25">
<p><span class="label"><a href="#tag25">25</a>.&nbsp;&nbsp;</span><i>Casata</i>, picciola casa con alcune terre attinenti. Vedi la <i>Polyptyque d'Irminon</i>,
pubblicata dal Guérard; Parigi.</p>
</div>

<div class="footnote" id="note26">
<p><span class="label"><a href="#tag26">26</a>.&nbsp;&nbsp;</span><i>Mancipia.</i></p>
</div>

<div class="footnote" id="note27">
<p><span class="label"><a href="#tag27">27</a>.&nbsp;&nbsp;</span><i>Servus.</i></p>
</div>

<div class="footnote" id="note28">
<p><span class="label"><a href="#tag28">28</a>.&nbsp;&nbsp;</span>779.</p>
</div>

<div class="footnote" id="note29">
<p><span class="label"><a href="#tag29">29</a>.&nbsp;&nbsp;</span>La fame che logorò in quest'anno la generazione.</p>
</div>

<div class="footnote" id="note30">
<p><span class="label"><a href="#tag30">30</a>.&nbsp;&nbsp;</span>Di qui l'origin sassone della tassa de' poveri.</p>
</div>

<div class="footnote" id="note31">
<p><span class="label"><a href="#tag31">31</a>.&nbsp;&nbsp;</span>In Inghilterra sono ancora in uso i pubblici digiuni.</p>
</div>

<div class="footnote" id="note32">
<p><span class="label"><a href="#tag32">32</a>.&nbsp;&nbsp;</span>Difficilissimo sopra tutto fu ad estirpar nei monasteri l'uso della caccia.</p>
</div>

<div class="footnote" id="note33">
<p><span class="label"><a href="#tag33">33</a>.&nbsp;&nbsp;</span>È questa una superstizione germanica che si trova negli usi di quella nazione.</p>
</div>

<div class="footnote" id="note34">
<p><span class="label"><a href="#tag34">34</a>.&nbsp;&nbsp;</span><i>Capitul.</i> 789. È cosa importantissima di ben notare la diversità delle condizioni
nel Franco, nel Romano e nel Gallo. Appunto dalla diversità delle composizioni
e delle ammende si stabilisce nel diritto pubblico di quel tempo la distinzione
degli ordini. Il Montesquieu ha trattato con grande magistero questo
soggetto. <i>Esprit des Lois XXVIII.</i></p>
</div>

<div class="footnote" id="note35">
<p><span class="label"><a href="#tag35">35</a>.&nbsp;&nbsp;</span>Per le monete e le misure dei Carolingi, si vuol consultare Leblanc, <i>Trattato
delle monete</i> e il glossario del Guérard nella <i>Politica dell'abate Irminons</i>.</p>
</div>

<div class="footnote" id="note36">
<p><span class="label"><a href="#tag36">36</a>.&nbsp;&nbsp;</span><i>Capitul., ann.</i> 787.</p>
</div>

<div class="footnote" id="note37">
<p><span class="label"><a href="#tag37">37</a>.&nbsp;&nbsp;</span>Parmi bene di notar qui che l'amministrazione delle tenute regie era cosa importantissima
nel modo adottato da Carlomagno, poichè quest'era la parte principale
della pubblica entrata.</p>
</div>

<div class="footnote" id="note38">
<p><span class="label"><a href="#tag38">38</a>.&nbsp;&nbsp;</span>Tale si era la legge sassone, e fu accettata anche dalla legislazione inglese, che
puniva di morte il furto commesso ne' campi. Sol da pochi anni in qua fu ivi modificato
il codice penale.</p>
</div>

<div class="footnote" id="note39">
<p><span class="label"><a href="#tag39">39</a>.&nbsp;&nbsp;</span>La legge franca ammetteva la redenzione delle pene corporali per mezzo della
composizione.</p>
</div>

<div class="footnote" id="note40">
<p><span class="label"><a href="#tag40">40</a>.&nbsp;&nbsp;</span>Giudice qui si piglia nel senso di conte.</p>
</div>

<div class="footnote" id="note41">
<p><span class="label"><a href="#tag41">41</a>.&nbsp;&nbsp;</span>Anche l'astinenza imposta fino all'esecuzione degli ordini sovrani era tolta dalla
legislazione sassone.</p>
</div>

<div class="footnote" id="note42">
<p><span class="label"><a href="#tag42">42</a>.&nbsp;&nbsp;</span>Non so perchè l'autore qui traduce <i>mais</i>, che al tempo di Carlomagno non era
certo ancor coltivato in Europa. <i>Il Traduttore.</i></p>
</div>

<div class="footnote" id="note43">
<p><span class="label"><a href="#tag43">43</a>.&nbsp;&nbsp;</span>Ho di nuovo indagato che intender vogliono i capitolari per <i>casata</i>, ed è chiaro
che, secondo il Polyptyque dell'abate Irminone non era altrimenti che una masseria,
però che questa comprendeva parecchie casate. A parer mio la <i>casata</i> era
una casa o capanna, l'abitazione d'una famiglia, d'onde venne la voce italiana
casa<a class="tag" id="tag44" href="#note44">[44]</a>.</p>
</div>

<div class="footnote" id="note44">
<p><span class="label"><a href="#tag44">44</a>.&nbsp;&nbsp;</span>Cicerone, Terenzio e Seneca usarono <i>casa</i> a significar l'umile tetto de' poveri, ed è ben più
probabile che di là venga la <i>casa</i> dei capitolari e la <i>casa</i> degl'Italiani. <i>Il Traduttore.</i></p>
</div>

<div class="footnote" id="note45">
<p><span class="label"><a href="#tag45">45</a>.&nbsp;&nbsp;</span>È una legge di precauzione contro il dissodar delle terre, chè la foresta era
il nido della libertà e della vita germanica. Vedi il Ducange alla voce <i>forest</i>.</p>
</div>

<div class="footnote" id="note46">
<p><span class="label"><a href="#tag46">46</a>.&nbsp;&nbsp;</span><i>Capitul. De villis</i>, ann. 800.</p>
</div>

<div class="footnote" id="note47">
<p><span class="label"><a href="#tag47">47</a>.&nbsp;&nbsp;</span>Il capitolare <i>De villis</i> reca la data dell'800, l'anno istesso in cui Carlomagno
effettuò il gran suo disegno della ristaurazione dell'Impero d'Occidente; e così accanto
alla porpora de' Cesari la minuta coltivazione degli orti!</p>
</div>

<div class="footnote" id="note48">
<p><span class="label"><a href="#tag48">48</a>.&nbsp;&nbsp;</span>Tutte queste ruine carlinghe sono spoglie d'ornati, e veder se ne possono alcuni
avanzi ancora a Poitiers ed a San Benedetto alla Loira.</p>
</div>

<div class="footnote" id="note49">
<p><span class="label"><a href="#tag49">49</a>.&nbsp;&nbsp;</span>E il porfido non è marmo forse? <i>Il Traduttore.</i></p>
</div>

<div class="footnote" id="note50">
<p><span class="label"><a href="#tag50">50</a>.&nbsp;&nbsp;</span>Mi fu detto che un insigne scultore, cui fu allogata la statua di Carlomagno
per la Camera del Pari, recatosi ad Aquisgrana per misurar le ossa dell'Imperatore,
le trovasse pari a quelle d'un uomo di statura ordinaria. Forse l'artefice fu
tratto in inganno, però che gli avanzi del cranio e della mano, se son veramente
di Carlomagno, paiono sterminati.</p>
</div>

<div class="footnote" id="note51">
<p><span class="label"><a href="#tag51">51</a>.&nbsp;&nbsp;</span>Veggasi la canzone eroica di <i>Rinaldo di Montalbano</i> e la leggenda sulla cattedrale
di Colonia. Anche Malagigi s'era fatto muratore, e Carlomagno portava
per umiltà grossissimi petroni.</p>
</div>

<div class="footnote" id="note52">
<p><span class="label"><a href="#tag52">52</a>.&nbsp;&nbsp;</span><i>Monach. S. Galli</i>, lib. I.</p>
</div>

<div class="footnote" id="note53">
<p><span class="label"><a href="#tag53">53</a>.&nbsp;&nbsp;</span>Carlomagno trovavasi a Ratisbona l'anno 794.</p>
</div>

<div class="footnote" id="note54">
<p><span class="label"><a href="#tag54">54</a>.&nbsp;&nbsp;</span>Gli abitanti additano un picciol argine, che procede sino al villaggio di Dettenheim,
e dicono esser un avanzo del gran canale di Carlomagno.</p>
</div>

<div class="footnote" id="note55">
<p><span class="label"><a href="#tag55">55</a>.&nbsp;&nbsp;</span><i>Monach. S. Gall.</i> lib. II. Questo varrà a dar un indizio del vestir lussurioso di
que' tempi, e dell'estensione del commercio con Bisanzio. Quelle sontuose vesti dei
leudi e dei baroni venivano da Roma, da Venezia e da Costantinopoli.</p>
</div>

<div class="footnote" id="note56">
<p><span class="label"><a href="#tag56">56</a>.&nbsp;&nbsp;</span>Il Muratori, accennando pur questo fatto, dice che avvenne mentre Carlo trovavasi
alla conquista del Friuli. <i>Il Traduttore.</i></p>
</div>

<div class="footnote" id="note57">
<p><span class="label"><a href="#tag57">57</a>.&nbsp;&nbsp;</span>Ho scorso tutti i diplomi dati da Carlomagno che ancor ci rimangono negli
<i>Archivi del regno</i>, e tutti recano il monogramma di <i>Karolus</i> assai bene formato.
Ma chi non sa che il più delle volte erano i <i>cancellarii</i> e gli <i>scribi</i> che segnavan
pure il monogramma del principe?</p>
</div>

<div class="footnote" id="note58">
<p><span class="label"><a href="#tag58">58</a>.&nbsp;&nbsp;</span>Eginardo afferma che il medesimo imperatore <i>delectabatur in libris sancti Augustini</i>!</p>
</div>

<div class="footnote" id="note59">
<p><span class="label"><a href="#tag59">59</a>.&nbsp;&nbsp;</span>Alcuin. <i>Epist.</i> 4.</p>
</div>

<div class="footnote" id="note60">
<p><span class="label"><a href="#tag60">60</a>.&nbsp;&nbsp;</span>I nomi di <i>Est</i>, <i>Ovest</i>, <i>Sud</i> e <i>Nord</i>, dati ai punti cardinali, e che durano anche
oggidì nella geografia, ci vengono appunto dai tempi di Carlomagno. <i>Il Traduttore.</i></p>
</div>

<div class="footnote" id="note61">
<p><span class="label"><a href="#tag61">61</a>.&nbsp;&nbsp;</span><i>Monach. S. Galli</i>, lib. I.</p>
</div>

<div class="footnote" id="note62">
<p><span class="label"><a href="#tag62">62</a>.&nbsp;&nbsp;</span>Appunto Carlomagno erasi dato questo santo e regio nome; cosa che l'autore
non si curò di notare. Egli dimenticò pur d'accennare fra i dotti da quel principe
protetti e favoriti, Sigulfo collega d'Alcuino, Pietro Pisano, il gran Paolino d'Aquileia,
Angilberto e parecchi altri. <i>Il Traduttore.</i></p>
</div>

<div class="footnote" id="note63">
<p><span class="label"><a href="#tag63">63</a>.&nbsp;&nbsp;</span>Alcuino grandemente si duole di questa scarsezza di libri <i>Epistol.</i> 1 e 70. Ma
pur Carlomagno aveva una copiosissima libreria tratta in gran parte da Roma e da
Costantinopoli, ed Alcuino si lagna di non averla in sua balía. <i>Epist.</i> 10.</p>
</div>

<div class="footnote" id="note64">
<p><span class="label"><a href="#tag64">64</a>.&nbsp;&nbsp;</span>E l'autore non ha affermato, a pag. 50, che i libri d'Aristotile non furono
a quei tempi conosciuti se non per le traduzioni degli Arabi? <i>Il Traduttore.</i></p>
</div>

<div class="footnote" id="note65">
<p><span class="label"><a href="#tag65">65</a>.&nbsp;&nbsp;</span>Il monogramma del secondo lignaggio è quasi sempre il medesimo sì per
Lodovico il Pio e Carlo il Calvo, come per Carlomagno. Esso è pur sempre il &nbsp;&nbsp;<span class="division"><span class="numerator">a</span><span class="denominator">us&nbsp;K&nbsp;ro</span><span class="division"><span class="numerator">&nbsp;&nbsp;&nbsp;&nbsp;&nbsp;l</span></span></span>&nbsp;&nbsp; ovvero la croce greca &nbsp;&nbsp;<span class="division"><span class="numerator2">ka | r&nbsp;&nbsp;</span><span class="denominator">lus | o&nbsp;&nbsp;</span></span>
</p>
</div>

<div class="footnote" id="note66">
<p><span class="label"><a href="#tag66">66</a>.&nbsp;&nbsp;</span>La versione francese di questa lettera è alquanto intralciata e confusa, nè
avendo noi sott'occhi il testo latino, abbiam potuto chiarirla più di così. <i>Il Traduttore.</i></p>
</div>

<div class="footnote" id="note67">
<p><span class="label"><a href="#tag67">67</a>.&nbsp;&nbsp;</span><i>Castaldii</i>, lo stesso che castellani. Questa voce, passata nella lingua italiana, si
è poi venuta, come tante altre, mutando, sì che ora <i>castaldo</i> non altro significa più
fra noi che fattore di villa. <i>Il Traduttore.</i></p>
</div>

<div class="footnote" id="note68">
<p><span class="label"><a href="#tag68">68</a>.&nbsp;&nbsp;</span>Queste lettere di Carlomagno, danno tuttavia a conoscere il sistema giudiziario
ecclesiastico, e per poco non dissi feudale dal periodo carlingo. Ci ha pure due
frammenti di lettere indiritte a Paolo Diacono, pubblicati dal Fabbricio. Una di
esse principia con questi versi:
</p>

<div class="poem"><div class="stanza">
<p class="i01"><i>Parvula rex Carolus seniori carmina Paulo,</i></p>
<p class="i01"><i>Dilecto fratri, mittit honore pio.</i></p>
<p class="i04">      (Fabricius, <i>Bibliot. Med. et infim. latinit.</i>, l. 3.)</p>
</div></div>
</div>

<div class="footnote" id="note69">
<p><span class="label"><a href="#tag69">69</a>.&nbsp;&nbsp;</span><i>Sorties des ciseaux d'Apelle et de Phidias</i>: così il testo. Forse l'autore volle
nominar Policleto, o Lisippo, o qualch'altro di que' grandi scultori, perchè Apelle
tutti sanno essere stato eccellentissimo pittore, e non istatuario mai. <i>Il Traduttore.</i></p>
</div>

<div class="footnote" id="note70">
<p><span class="label"><a href="#tag70">70</a>.&nbsp;&nbsp;</span>Notisi che il concilio di Francoforte non fu in questa parte approvato dalla
Chiesa. <i>Il Traduttore.</i></p>
</div>

<div class="footnote" id="note71">
<p><span class="label"><a href="#tag71">71</a>.&nbsp;&nbsp;</span>Ognun già s'avvede che l'autore accenna qui, senza nominarlo, al camposanto
di Pisa. <i>Il Traduttore.</i></p>
</div>

<div class="footnote" id="note72">
<p><span class="label"><a href="#tag72">72</a>.&nbsp;&nbsp;</span>Come leggevasi nell'epitafio d'Alcuino, a Tours, nella chiesa di San Martino:
</p>

<div class="poem"><div class="stanza">
<p class="i01"><i>Quod nunc es fueram</i>...</p>
<p class="i01"><i>Et quod nunc ego sum, tuque futurus eris.</i></p>
<p class="i01"><i>Delicias mundi casso sectabar amore:</i></p>
<p class="i01"><i>Nunc cinis et pulvis, vermibus atque cibus.</i></p>
</div></div>
</div>

<div class="footnote" id="note73">
<p><span class="label"><a href="#tag73">73</a>.&nbsp;&nbsp;</span>I cartolari pigliarono il loro nome da <i>charta</i> (diploma); infatti essi comprendono
la maggior parte dei diplomi de' monasteri.</p>
</div>

<div class="footnote" id="note74">
<p><span class="label"><a href="#tag74">74</a>.&nbsp;&nbsp;</span><i>Centralisation</i>. Mi son giovato, nel render questa parola, dell'esempio di ottimi
scrittori, come sono il Salvini, il Magalotti, l'Algarotti, il Gozzi e tanti altri, che
recarono nel nostro idioma voci di altri stranieri, temperandole in modo che paresser
natíe. Abbiamo <i>unificare</i>, ridurre in unità, con molti altri verbi di questa
natura; e perchè negherem la cittadinanza a <i>centrificare</i>, loro fratel carnale, quando
un altro non ne abbiamo che spieghi così a punto la cosa che si vuol significare?
E ammesso il verbo, ammetter si deggiono pure i suoi derivati, e dar quindi
salvocondotto anche a <i>centrificazione</i>. Ricordiamoci che ogni lingua ferma è lingua
morta. <i>Il Traduttore</i>.</p>
</div>

<div class="footnote" id="note75">
<p><span class="label"><a href="#tag75">75</a>.&nbsp;&nbsp;</span>In alcuni luoghi più sopra ho tradotto <i>plaid</i>, il <i>placitum</i> dell'infima latinità,
in <i>udienza</i>, perchè in fatti cotesti <i>placiti</i> altro non erano che udienze solenni dei
principi o de' suoi tribunali. Ora, tuttavia che trattasi di proposito di questa instituzione,
parmi bene additarla con l'antiquato suo nome; e chi ne vuol sapere più
oltre vegga il Ducange alla voce <i>placita</i>. <i>Il Traduttore</i>.</p>
</div>

<div class="footnote" id="note76">
<p><span class="label"><a href="#tag76">76</a>.&nbsp;&nbsp;</span>Questo mirava a impedire i falsi giuramenti per ubbriachezza.</p>
</div>

<div class="footnote" id="note77">
<p><span class="label"><a href="#tag77">77</a>.&nbsp;&nbsp;</span>Questa necessità di muovere alla guerra, lasciando la moglie o la figlia in custodia
di due vassalli, fu cagione che venisse nel codice penale contemplato il caso
che il vassallo facesse ingiuria alla donna del suo signore. In Inghilterra, dove si
è conservata la legge feudale, v'è pena di morte per l'adulterio con la regina.
(V. <i>Statutes of Treasons</i>, 96, Edouard. III.)</p>
</div>

<div class="footnote" id="note78">
<p><span class="label"><a href="#tag78">78</a>.&nbsp;&nbsp;</span>Questo punto è in perfetta contradizione col precedente, dov'anzi è detto di
recare tutte le cause innanzi a loro; ma, non avendo potuto procurarci il testo
latino, ci convenne lasciar la contradizione, anzichè rimediarla con parole di
nostro capo. <i>Il Traduttore</i>.</p>
</div>

<div class="footnote" id="note79">
<p><span class="label"><a href="#tag79">79</a>.&nbsp;&nbsp;</span><i>Elemosina pro remissione peccatorum.</i> Tale si era la formola consueta.</p>
</div>

<div class="footnote" id="note80">
<p><span class="label"><a href="#tag80">80</a>.&nbsp;&nbsp;</span>Il testo dice <i>huit siécles aprés</i>, ma è scorso di penna o di stampa, in cui l'autore
cadde anche alla faccia 402 del primo volume. Un critico della <i>Revue de Paris</i>
gli fece gran colpa anche di questo errore, ma la colpa è sua, chè non vide, com'esso
era già avvertito e corretto appiè del volume stesso. <i>Il Traduttore.</i></p>
</div>

<div class="footnote" id="note81">
<p><span class="label"><a href="#tag81">81</a>.&nbsp;&nbsp;</span><i>Poeta Saxo</i>, lib. II.</p>
</div>

<div class="footnote" id="note82">
<p><span class="label"><a href="#tag82">82</a>.&nbsp;&nbsp;</span>Pare da ciò che le donne de' tempi di Carlomagno si tignesser le carni e il
viso di belletto, come le matrone romane.</p>
</div>

<div class="footnote" id="note83">
<p><span class="label"><a href="#tag83">83</a>.&nbsp;&nbsp;</span><i>Meloniceo, quo malvarum stamine conficitur.</i> (Nota dei Benedettini).</p>
</div>

<div class="footnote" id="note84">
<p><span class="label"><a href="#tag84">84</a>.&nbsp;&nbsp;</span>L'autore addita qui gli ufiziali del palazzo, ora co' loro nomi, ed ora col soprannomi
che solitamente fra loro si davano i famigliari di Carlomagno. Così Alcuino
chiama ne' suoi versi, a quando a quando, il re Carlo <i>Davidde</i>, Angilberto,
<i>Omero</i>, Ribodio, <i>Macario</i>, e via via. In questo componimento di Teodolfo, i nomi
di <i>Tirsi</i>, di <i>Lentulo</i>, di <i>Menalca</i>, e parecchi altri, non sono altrimenti nomi propri,
ma imaginati.</p>
</div>

<div class="footnote" id="note85">
<p><span class="label"><a href="#tag85">85</a>.&nbsp;&nbsp;</span><i>Flacco</i> e <i>Calliopeo</i> erano i nomi accademici d'Alcuino. <i>Il Traduttore.</i></p>
</div>

<div class="footnote" id="note86">
<p><span class="label"><a href="#tag86">86</a>.&nbsp;&nbsp;</span>Costui era certamente il nano di Carlomagno.</p>
</div>

<div class="footnote" id="note87">
<p><span class="label"><a href="#tag87">87</a>.&nbsp;&nbsp;</span>E di due Napoleone. <i>Il Traduttore.</i></p>
</div>

<div class="footnote" id="note88">
<p><span class="label"><a href="#tag88">88</a>.&nbsp;&nbsp;</span><i>Ostroniwint</i> (Est); <i>Suudunstroni</i> (Sud-Est); <i>Sundroni</i> (Sud); <i>Nordromi</i> (Nord);
<i>Westnordromi</i> (Nord-Ovest); tutte parole d'origine sassone.</p>
</div>

<div class="footnote" id="note89">
<p><span class="label"><a href="#tag89">89</a>.&nbsp;&nbsp;</span>Qui l'autore riporta due storielle d'un topo imbalsamato e d'una verga d'oro,
narrate dal monaco a disdoro d'un vescovo, che noi abbiamo intralasciate siccome
scurrili e disdicevoli alla dignità della storia. <i>Il Traduttore</i>.</p>
</div>

<div class="footnote" id="note90">
<p><span class="label"><a href="#tag90">90</a>.&nbsp;&nbsp;</span>La legge salica, la ripense, la borgundica e la visigotica furono i quattro maggiori
codici dei Barbari. Le leggi longobardiche appartenevano più particolarmente
all'Italia.</p>
</div>

<div class="footnote" id="note91">
<p><span class="label"><a href="#tag91">91</a>.&nbsp;&nbsp;</span>La legge salica e la ripense non eran, di loro natura, imparziali, e stabilivano
alcune distinzioni tra i Franchi e i Romani, anche solo che fossero commensali,
o seguaci del re: <i>Si Romanus homo conviva regis fuerit</i>; pel Romano benestante,
<i>qui res in pago ubi remanet proprias habet</i>, la composizione era solo di cento
soldi.</p>
</div>

<div class="footnote" id="note92">
<p><span class="label"><a href="#tag92">92</a>.&nbsp;&nbsp;</span>Non ho mai potuto trovar l'origin vera di questa parola <i>breve</i>, a significar
terra o tenuta, e tuttavia pigliar non la si può che in questo senso<a class="tag" id="tag93" href="#note93">[93]</a>.</p>
</div>

<div class="footnote" id="note93">
<p><span class="label"><a href="#tag93">93</a>.&nbsp;&nbsp;</span>I Latini usarono <i>brevia</i>, al plurale, a significar secche, renai, un luogo sterile in somma:
egli è quindi probabile che indi venisse il nome di <i>breve</i> ad una terra o tenuta de' monaci, che
prima era brutta ed incolta e poco men che un renaio; se pur non si volle, per la picciolezza del
podere, far un'antitesi al <i>latifundium</i> dei Romani, od anche, più probabilmente, applicare alla
cosa il nome del modo in che veniva acquistata, da che, a quei tempi, chiamavansi <i>Brevi</i> (<i>Breves
recordationis</i>) gli atti che a' dì nostri si chiamano istromenti o scritture. <i>Il Traduttore.</i></p>
</div>

<div class="footnote" id="note94">
<p><span class="label"><a href="#tag94">94</a>.&nbsp;&nbsp;</span>La <i>corvee</i>, dalla voce latina <i>curvada</i> o <i>curvata</i>, che viene dal Guérard spiegata
nel modo seguente: <i>opera agrestis plerumque unius diei, maxime aratoria,
ad sationes agrorum faciendas, a rusticis dominis præstita</i>. (<i>Glossarium peculiare</i>.)</p>
</div>

<div class="footnote" id="note95">
<p><span class="label"><a href="#tag95">95</a>.&nbsp;&nbsp;</span><i>Specimen Breviarii rerum fiscalium Karoli Magni</i> in I. G. <i>Eckardi</i>, <i>Comment.
de rebus Franc. orient.</i> t. II., pag. 902-910.</p>
</div>

<div class="footnote" id="note96">
<p><span class="label"><a href="#tag96">96</a>.&nbsp;&nbsp;</span>Questa biblioteca religiosa non altro conteneva che i libri dell'Antico e del
Nuovo Testamento. (<i>Appendix</i>, p. 297.)</p>
</div>

<div class="footnote" id="note97">
<p><span class="label"><a href="#tag97">97</a>.&nbsp;&nbsp;</span>«Le manomissioni si faceano o per carta, o per testamento, o dal vescovo pubblicamente
in <i>cornu altaris</i>.» Così il cavaliere Luigi Cibrario, alla pag. 64, vol. I.
seconda edizione della pregevolissima opera sua intorno all'<i>Economia politica del
medio evo</i>. <i>Il Traduttore.</i></p>
</div>

<div class="footnote" id="note98">
<p><span class="label"><a href="#tag98">98</a>.&nbsp;&nbsp;</span>Vedesi chiaro qui che la terra costituisce il debito del servigio; i benefizi e le
mense obbligano altrui alla milizia.</p>
</div>

<div class="footnote" id="note99">
<p><span class="label"><a href="#tag99">99</a>.&nbsp;&nbsp;</span><i>Centenier.</i> Così traduce l'autore il <i>centenarius</i> dei capitolari, che significava un
capo e giudice di cento, e chiamavasi anche con altro nome, <i>sculdassius</i>. A me parve
di voltarlo in centurione, per accostarmi all'uso di non pochi comuni d'Italia, che
sotto questo titolo serbarono per gran tempo que' magistrati. <i>Il Traduttore.</i></p>
</div>

<div class="footnote" id="note100">
<p><span class="label"><a href="#tag100">100</a>.&nbsp;&nbsp;</span><i>Capitular.</i>, ad ann. 810. Veggansi i capitoli X e XIII di quest'opera.</p>
</div>

<div class="footnote" id="note101">
<p><span class="label"><a href="#tag101">101</a>.&nbsp;&nbsp;</span>La legge <i>gombeta</i>, compilata da Gondebaldo, era speciale ai Borgognoni, e durò
per tempo lunghissimo; tanto che la si trova usata anche sotto Lodovico Pio, come
risulta dalle epistole d'Agobardo.</p>
</div>

<div class="footnote" id="note102">
<p><span class="label"><a href="#tag102">102</a>.&nbsp;&nbsp;</span>Questo capitolare è un'appendice a quell'altro anteriore <i>de Villis</i>.</p>
</div>

<div class="footnote" id="note103">
<p><span class="label"><a href="#tag103">103</a>.&nbsp;&nbsp;</span>Lidi o liti, o leuti e leudi, chiamavansi dai Franchi e dagli Alemanni, que'
censuari, che dai Longobardi erano chiamali aldioni.</p>
</div>

<div class="footnote" id="note104">
<p><span class="label"><a href="#tag104">104</a>.&nbsp;&nbsp;</span>Questo terzo al re, era quell'ammenda che chiamavasi fredo<a class="tag" id="tag105" href="#note105">[105]</a>, e pagavasi al
signore. La legge ripense avea stabilito il <i>fredo</i> al terzo, come sta scritto nel
cap. 88.</p>
</div>

<div class="footnote" id="note105">
<p><span class="label"><a href="#tag105">105</a>.&nbsp;&nbsp;</span>Fredo, secondo il Cibrario, nell'opera sua soprallodata, significava l'ammenda della composizione
in generale, di cui una parte andava all'offeso od ai suoi eredi, e una parte al fisco: e oltre al
nome di <i>fredus</i>, avea quello ancora di <i>leudus</i>, e l'altro germanico di <i>warigelt</i>. <i>Il Traduttore.</i></p>
</div>

<div class="footnote" id="note106">
<p><span class="label"><a href="#tag106">106</a>.&nbsp;&nbsp;</span>Ildegarda morì dell'anno 782.</p>
</div>

<div class="footnote" id="note107">
<p><span class="label"><a href="#tag107">107</a>.&nbsp;&nbsp;</span>Fastrada uscì di vita nel 794.</p>
</div>

<div class="footnote" id="note108">
<p><span class="label"><a href="#tag108">108</a>.&nbsp;&nbsp;</span>A dì 4 giugno, come reca il libro de' Morti.</p>
</div>

<div class="footnote" id="note109">
<p><span class="label"><a href="#tag109">109</a>.&nbsp;&nbsp;</span>Il Muratori afferma che il figlio deputato da Carlomagno a farsi incontro a papa
Leone fu Pipino, re d'Italia. <i>Il Traduttore.</i></p>
</div>

<div class="footnote" id="note110">
<p><span class="label"><a href="#tag110">110</a>.&nbsp;&nbsp;</span>Berta fu madre dello storico Nitardo, che scrisse gli <i>Annali</i> del suo tempo.</p>
</div>

<div class="footnote" id="note111">
<p><span class="label"><a href="#tag111">111</a>.&nbsp;&nbsp;</span>Carlomagno ebbe ancora molti altri bastardi, fra' quali Ugo, abbate di San
Quintino, che fu ucciso in una battaglia contro i Saracini, a dì 7 giugno 844, e
Dragone, vescovo di Metz, morto nel 855.</p>
</div>

<div class="footnote" id="note112">
<p><span class="label"><a href="#tag112">112</a>.&nbsp;&nbsp;</span>Il P. Bouquet nota che nessuna cronica parla di questa figlia Emma; Eginardo
non la nomina punto, e Lodovico il Pio, nel concedere, in certo diploma,
un feudo a Eginardo ed alla moglie sua, non accenna punto ch'ella fosse sua sorella.</p>
</div>

<div class="footnote" id="note113">
<p><span class="label"><a href="#tag113">113</a>.&nbsp;&nbsp;</span>Veggasi quel che dice Eginardo stesso, e Nitardo dogo di lui, intorno ai costumi
liberissimi delle figlie di Carlomagno.</p>
</div>

<div class="footnote" id="note114">
<p><span class="label"><a href="#tag114">114</a>.&nbsp;&nbsp;</span>Eginardo ebbe in fatti una legazione a Roma.</p>
</div>

<div class="footnote" id="note115">
<p><span class="label"><a href="#tag115">115</a>.&nbsp;&nbsp;</span>Indubitato si è che Eginardo ebbe Emma o Imma per moglie, la quale da Lupo,
abbate di Ferriere, è chiamata <i>nobilissima fœmina</i>. Il Mabillon crede che l'avventura
sia vera. Il P. Bouquet la contraddice; e il P. Rivet non la mette pure
in dubbio.</p>
</div>

<div class="footnote" id="note116">
<p><span class="label"><a href="#tag116">116</a>.&nbsp;&nbsp;</span>Il P. Bouquet, <i>Hist. Gall. Collect</i>. t. V, pag. 383. Eginardo si fece indi monaco,
ed il suo carteggio, pubblicato dai Benedettini nel t. VI della loro grande
raccolta, è curiosissimo.</p>
</div>

<div class="footnote" id="note117">
<p><span class="label"><a href="#tag117">117</a>.&nbsp;&nbsp;</span>Eginardo fu abate prima di Fontenelle, poi di San Pietro e San Bavone, a
Gand, e fondò la badia di Selingestad, nella sua propria terra di Mulenheim.</p>
</div>

<div class="footnote" id="note118">
<p><span class="label"><a href="#tag118">118</a>.&nbsp;&nbsp;</span>La <i>Cronaca di San Dionigi</i> nomina ventidue metropoli carlinghe. Le quali
metropoli erano i centri delle grandi divisioni dell'impero, ritraenti anch'esse
delle memorie di Roma. (V. <i>Gall. Christ. in prælat.</i>)</p>
</div>

<div class="footnote" id="note119">
<p><span class="label"><a href="#tag119">119</a>.&nbsp;&nbsp;</span>Il diritto romano dichiarava nullo il testamento non fatto in presenza di testimoni.
Tutti quelli qui notati appartengono, siccome pare, alla schiatta franca e
germanica.</p>
</div>

<div class="footnote" id="note120">
<p><span class="label"><a href="#tag120">120</a>.&nbsp;&nbsp;</span>E il medesimo non vien pur di presente succedendo, dopo la caduta di Napoleone?</p>
</div>

<div class="footnote" id="note121">
<p><span class="label"><a href="#tag121">121</a>.&nbsp;&nbsp;</span>Da <i>major</i> i Francesi han fatto <i>maire</i>, che gli Italiani chiamarono <i>il Podestà</i>
e anticamente e più gramaticalmente, <i>la Podestà</i>. <i>Il Traduttore</i>.</p>
</div>

<div class="footnote" id="note122">
<p><span class="label"><a href="#tag122">122</a>.&nbsp;&nbsp;</span>Si trovano esempi di duello giudiziario sotto i primi re merovingi (<i>Greg. Turon.</i>
lib. VII, c. 19, lib. X, c. 10), e sembra che fosse usato frequentemente, più
che altrove in Borgogna. Lo crediamo altresì stabilito dalla legge alemannica o sveva
(<i>Baluze</i>, lib. I, pag. 80). In Lombardia poi fu sempre popolare, e Luitprando, re
del Longobardi, dice in una delle sue leggi: «<i>Incerti sumus de judicio Dei, al
quosdam audivimus per pugnam sine juxta causa suam causam perdere. Sed
propter consuetudinem gentis nostræ Longobardorum legem impiam vetare non
possumus.</i>» — Muratori, <i>Script. rerum Italicarum</i>, t. II, p. 65.</p>
</div>

<div class="footnote" id="note123">
<p><span class="label"><a href="#tag123">123</a>.&nbsp;&nbsp;</span>La stessa ragione naturale dovea mostrare ai principi ed ai popoli l'incertezza
e la brutalità di questa forma di giudizio, sì che fin dai primi tempi della sua instituzione
vediamo parecchie città in Inghilterra, e in Germania, noverar tra i loro
privilegi l'esenzione dal duello giudiziale. Ci sembra poi che l'autore si apponga in
fatto, citando gli esempi dell'Iliade; però che ivi sono zuffe e combattimenti fra
due sì, ma in guerra, e non già disfide e duelli premeditati a vendicare un'offesa. <i>Il Traduttore.</i></p>
</div>

<div class="footnote" id="note124">
<p><span class="label"><a href="#tag124">124</a>.&nbsp;&nbsp;</span>In fatti, quasi tutte le canzoni eroiche, che hanno per soggetto Carlomagno e
i suoi paladini, furono composte nel duodecimo secolo. (Veggasi quel che io ne
dico nel mio lavoro intorno a <i>Filippo Augusto</i>.)</p>
</div>

<div class="footnote" id="note125">
<p><span class="label"><a href="#tag125">125</a>.&nbsp;&nbsp;</span>A maggiore schiarimento di questo luogo servano le seguenti parole del Cibrario
(opera citata), intorno alle condizioni del cronisti del medio evo e al modo con
che si sdebitavano dell'uffizio loro. «I re, i vescovi, i comuni soleano, del metter
in cronica i loro fatti, dar pubblico incarico a qualche persona sciente di lettere,
e d'ordinario a un monaco. Un monaco di San Dionigi metteva in cronaca le gesta
de' re di Francia, e quando combatteva alcuna battaglia campale, il re, con lettere
chiuse indirizzate all'abate, lo ragguagliava del successo e del numero del morti...
I re d'Inghilterra aveano un cronista che abitava nel medesimo palazzo con loro,
e tenea ragione giorno per giorno dalle loro buone o cattive azioni e delle altre
cose degne di memoria. Per passar ogni pericolo d'adulazione, il registro che contenea
tali memorie, non era aperto che dopo la morte dal re e de' suoi figliuoli.
</p>

<p>
 «In quasi tutti i monasteri principali, il più saputo del monaci tenea un simile
registro, e finito un regno, lo presentava al capitolo generale, dov'era esaminato,
e poi fatto ridurre in cronaca.» <i>Il Traduttore</i>.</p>
</div>

<div class="footnote" id="note126">
<p><span class="label"><a href="#tag126">126</a>.&nbsp;&nbsp;</span><i>Scriptorium</i>, chiamavasi a que' tempi ne' monasteri il luogo dove i monaci si
chiudevano a scriver le loro croniche ed a copiare i codici antichi; e però mi è
parso meglio sostituir questo termine al <i>labeur</i> (fatica o lavoro) dell'autore. <i>Il Traduttore.</i></p>
</div>

<div class="footnote" id="note127">
<p><span class="label"><a href="#tag127">127</a>.&nbsp;&nbsp;</span>Gli Annali di <i>Fulda</i> van sino all'anno 882. Il Frelier ha trovato alcuni manoscritti
che gli sprolungano fino al 900.</p>
</div>

<div class="footnote" id="note128">
<p><span class="label"><a href="#tag128">128</a>.&nbsp;&nbsp;</span>Il P. Bouquet ha pubblicato questo passo di Giovanni Diacono, come documento
di storia importantissimo.</p>
</div>

<div class="footnote" id="note129">
<p><span class="label"><a href="#tag129">129</a>.&nbsp;&nbsp;</span>Benedetto, diacono delle chiesa di Magonza, ne informa del modo in che compilati
erano questi capitolari. Eran solitamente i più dotti del clero, che li coordinavano,
per indi sottoporli all'imperatore. V. Baluze, <i>Capit.</i> t. I, p. 803-806.</p>
</div>

<div class="footnote" id="note130">
<p><span class="label"><a href="#tag130">130</a>.&nbsp;&nbsp;</span><i>Collect. concil.</i> t. VII, p. 1047; <i>Hispan.</i> t. III, p. 110 114.</p>
</div>

<div class="footnote" id="note131">
<p><span class="label"><a href="#tag131">131</a>.&nbsp;&nbsp;</span>La lettera per l'istituzione delle scuole è circolare, e reca la data dell'anno 787.
Baluze, t. I, p. 201-204.</p>
</div>

<div class="footnote" id="note132">
<p><span class="label"><a href="#tag132">132</a>.&nbsp;&nbsp;</span>Già fu notato più sopra che questi eran soprannomi accademici con cui si chiamavan
fra loro i dotti alla corte di Carlomagno. <i>Il Traduttore.</i></p>
</div>

<div class="footnote" id="note133">
<p><span class="label"><a href="#tag133">133</a>.&nbsp;&nbsp;</span>Vogliono i dotti che certa medaglia, rappresentante un cocchio tratto da un
leone e da un bue, si riferisca a questa concordanza delle Scritture composta da
Carlomagno. (Benedict. <i>Hist. litter.</i> t. IV, p. 410; Fabric. lib. III, p. 915)</p>
</div>

<div class="footnote" id="note134">
<p><span class="label"><a href="#tag134">134</a>.&nbsp;&nbsp;</span><i>Eternum et sempiternum, immortale et perpetuum sæculum, aevum, et tempus.</i>
Alcuin., p. 765-770.</p>
</div>

<div class="footnote" id="note135">
<p><span class="label"><a href="#tag135">135</a>.&nbsp;&nbsp;</span><i>De ratione animæ.</i></p>
</div>

<div class="footnote" id="note136">
<p><span class="label"><a href="#tag136">136</a>.&nbsp;&nbsp;</span>L'autore chiama sempre questo vescovo col nome di <i>Leidrade</i>, scostandosi da
Felice d'Urgel, che il chiama ora <i>Laidracus</i> ed ora <i>Leidacus</i>, e da Alcuino che
gli dà il nome di <i>Leobradus</i>. Io ho seguito il Muratori ed il Bettinelli che lo chiamano
<i>Landrado</i>. Mi ha fatto gran maraviglia il non trovar nella <i>Storia della letteratura
italiana</i> del diligentissimo Tiraboschi pure una parola di quest'autore, che, per
esser nato alle porte d'Italia, e vissuto a Roma gran tempo, poteva trovar luogo
colà dov'ei parla d'Alcuino, di Eginardo, ecc. <i>Il Traduttore.</i></p>
</div>

<div class="footnote" id="note137">
<p><span class="label"><a href="#tag137">137</a>.&nbsp;&nbsp;</span>Anche Odelberto, arcivescovo di Milano, compose per questa occasione il suo
libro, <i>De baptismo</i>, che ancor ci rimane, e abbiam tuttora la lettera da lui scritta
in proposito a Carlomagno. <i>Il Traduttore.</i></p>
</div>

<div class="footnote" id="note138">
<p><span class="label"><a href="#tag138">138</a>.&nbsp;&nbsp;</span>Il Tiraboschi lo fa scozzese, ed opina che due ne fossero ad un tempo del
medesimo nome e della medesima nazione. (<i>Stor. della letterat. ital.</i>, vol. V, lib. III.
c. 1, § XIX e seguenti; Milano 1826.) <i>Il Traduttore.</i></p>
</div>

<div class="footnote" id="note139">
<p><span class="label"><a href="#tag139">139</a>.&nbsp;&nbsp;</span>Tale si è l'opinione che sostenne fermamente il Boulas: t. I, pag. 91<a class="tag" id="tag140" href="#note140">[140]</a>.</p>
</div>

<div class="footnote" id="note140">
<p><span class="label"><a href="#tag140">140</a>.&nbsp;&nbsp;</span>Questa è pur l'opinione del nostro Bettinelli nel suo <i>Risorgimento d'Italia</i>: e il Gatti,
storico dell'Università di Pavia, attribuisce a Carlomagno anche la fondazione di questa; in che
fu vittoriosamente combattuto dal Tiraboschi, <i>Storia della letteratura italiana</i>, vol. V, lib. III.
<i>Il Traduttore.</i></p>
</div>

<div class="footnote" id="note141">
<p><span class="label"><a href="#tag141">141</a>.&nbsp;&nbsp;</span><i>Doctor egregius et insignis floruit historiografus et poeta, atque omnium artium
nobilissimus auctor</i><a class="tag" id="tag142" href="#note142">[142]</a>. Mabill. lib. 36, n. 49. Duchesnel, l. II, n. 560; <i>Trith.
Cron. Hirsang.</i>, pag. 31.</p>
</div>

<div class="footnote" id="note142">
<p><span class="label"><a href="#tag142">142</a>.&nbsp;&nbsp;</span>L'autore ha tradotto l'ultima frase: <i>et auteur dans tous les arts</i>; parmi più giusto l'interpretar
qui la voce <i>auctor</i> nel senso di aumentatore o favoreggiatore, chè un autore o scrittore in
tutte l'arti sarebbe una maraviglia ai tempi nostri, non che al secolo nono. <i>Il Traduttore.</i></p>
</div>

<div class="footnote" id="note143">
<p><span class="label"><a href="#tag143">143</a>.&nbsp;&nbsp;</span>Volone, figliuolo del conte di Chiburgo, fu monaco scostumatissimo, ma gli fu
fatta grazia a cagione del suo sapere.</p>
</div>

<div class="footnote" id="note144">
<p><span class="label"><a href="#tag144">144</a>.&nbsp;&nbsp;</span>V. il cap. VII di questo volume.</p>
</div>

<div class="footnote" id="note145">
<p><span class="label"><a href="#tag145">145</a>.&nbsp;&nbsp;</span><i>Lex consensu populi fit, constitutione regis. Recueil des hist.</i> t. VII. p. 656.
Massima liberalissima, come ognun vede; se non che qui non si vuol prender la
parola <i>populus</i> in quel senso assoluto in cui fu interpretata dal Mably nel tempo
in cui regnavano le opinioni democratiche.</p>
</div>

<div class="footnote" id="note146">
<p><span class="label"><a href="#tag146">146</a>.&nbsp;&nbsp;</span>Non sappiamo se intenda parlar di Carlomanno figlio di Lodovico il Balbo, o di
Carlomanno figlio di Lodovico il Germanico, però che amendue regnarono in sul
dissolversi dell'Impero. E d'altra parte, le assemblee del campo di maggio eran
già finite al tempo di Carlo il Calvo, successore di Lodovico Pio, come l'attestano
il P. Daniel, il Mably e altri storici francesi. <i>Il Traduttore.</i></p>
</div>

<div class="footnote" id="note147">
<p><span class="label"><a href="#tag147">147</a>.&nbsp;&nbsp;</span>Totale è la confusione al decimo secolo, e spesso la voce <i>allodium</i> è usata ad
indicare il <i>feudum</i>. Marcolfo, lib. I, form. 13, riferisce parecchi esempi di allodii
dati al re e caposignore per indi riceverli in benefizi. La parola <i>feodum</i> o <i>feudum</i>
non trovasi in generale adoperata che al decimo ad all'undecimo secolo.</p>
</div>

<div class="footnote" id="note148">
<p><span class="label"><a href="#tag148">148</a>.&nbsp;&nbsp;</span>Il Ferrario nell'opera sua, da noi più volte citata, intorno agli antichi romanzi
di cavalleria, ha recato i disegni di questi mosaici, ma essi non sono appien conformi
alla descrizione che ne fa il nostro autore. <i>Il Traduttore.</i></p>
</div>

<div class="footnote" id="note149">
<p><span class="label"><a href="#tag149">149</a>.&nbsp;&nbsp;</span>Leggi undecimo secolo, però che l'occupazione dei Normanni avvenne dopo il
mille. <i>Il Traduttore</i>.</p>
</div>

<div class="footnote" id="note150">
<p><span class="label"><a href="#tag150">150</a>.&nbsp;&nbsp;</span>Pisa ed Amalfi avean già banchi nella Siria, e il nome franco v'era rispettato.</p>
</div>

<div class="footnote" id="note151">
<p><span class="label"><a href="#tag151">151</a>.&nbsp;&nbsp;</span>Del resto tale si era, press'a poco, la divisione preparata da Lodovico Pio, se
non che fu affidata a mani inette, e ideata da un principe debole.</p>
</div>

<div class="footnote" id="note152">
<p><span class="label"><a href="#tag152">152</a>.&nbsp;&nbsp;</span>Tutto lo studio di Lodovico Pio nel suo regno consiste nel farsi accettare dalla
popolazione germanica, chè dell'amor degli Aquitani egli è sicuro.</p>
</div>

<div class="footnote" id="note153">
<p><span class="label"><a href="#tag153">153</a>.&nbsp;&nbsp;</span>Il chiarissimo signor Menini trattando, non è guari, nell'Appendice della Gazzetta
di Milano, della presente opera del signor Capefigue, e della mia traduzione,
alla quale fu cortese di lodi, ch'io mi tengo care, come di giudice competente e
sincero, pose innanzi l'autorità del Leo, per la quale Carlomagno discenderebbe
da famiglia Italiana, e i <i>messi regii</i> non sarebbero instituzione di questo principe,
ma sì più antica. Quanto alla prima di queste opinioni, benchè l'amor di patria
ce la farebbe di buon grado accettare, l'amor della verità ci muove ad aspettar
prima di saper da quali fonti quel dotto istorico la traesse. Anche le leggende
fanno discendere Carlomagno da un papa italiano, ma ognun sa ch'esse non meritano
in argomento di storia alcuna fede. E d'altra parte si sa esser impossibile,
prima dell'undecimo secolo, trovar la genealogia di nessuna famiglia. Quanto all'opinione
che riguarda i <i>messi regii</i>, ci piace di creder piuttosto al Muratori, il
quale ne' suoi <i>Annali d'Italia</i>, all'anno 808, parla lungamente di questi magistrati
ambulatori, e ne fa primo istitutore Carlomagno; ribadendo così quant'egli avea
detto innanzi e provato in una sua dissertazione sul medesimo soggetto nelle <i>Antichità
Italiche</i>. E chi mai può vantare maggior dottrina e diligenza in siffatte indagini
di quell'illustre Italiano? <i>Il Traduttore.</i></p>
</div>

<div class="footnote" id="note154">
<p><span class="label"><a href="#tag154">154</a>.&nbsp;&nbsp;</span>Qui era luogo di notare che anche Napoleone, a somiglianza di Cesare e di
Carlomagno, dettava per ricrearsi, se non dalle fatiche della guerra e del governo,
di ben altri più duri travagli, la maravigliosa sua storia:
</p>

<div class="poem"><div class="stanza">
<p class="i01">Oh quante volte ai posteri</p>
<p class="i02">  Narrar sè stesso imprese,</p>
<p class="i02">  E sulle eterne pagine</p>
<p class="i02">  Cadde la stanca man!</p>
</div></div>

<p>
<i>Il Traduttore.</i></p>
</div>

<div class="footnote" id="note155">
<p><span class="label"><a href="#tag155">155</a>.&nbsp;&nbsp;</span>L'autore traduce, erratamente ci pare, <i>dans les calendes de fevrier</i>, che dir
vorrebbero il dì primo di febbraio.</p>
</div>

<div class="footnote" id="note156">
<p><span class="label"><a href="#tag156">156</a>.&nbsp;&nbsp;</span><i>Sub hoc conditorio situm est corpus Karoli Magni atque ortodoxi imperatoris,
qui regnum Francorum nobiliter ampliavit, et per annos XLVII feliciter rexit.
Decessit septuagenarius anno ab incarnationis Domini DCCCXIV, indictione
VII, V calend. februarias.</i></p>
</div>

<div class="footnote" id="note157">
<p><span class="label"><a href="#tag157">157</a>.&nbsp;&nbsp;</span>Il Traduttore, ingannato dal testo, che dice <i>mense</i> e <i>menses</i>, laddove, seguendo il Ducange,
dir dovea <i>manse</i> e <i>manses</i>, tradusse mensa e mense: ma poi s'accorse, troppo tardi,
perchè il foglio era già tirato, che accennavasi al <i>mansus</i> dei tempi feudali, che significa
podere.</p>
</div>
</div>

<div class="tnote">
<p class="tntitle">
Nota del Trascrittore
</p>

<p>
Ortografia e punteggiatura originali sono state mantenute, correggendo senza annotazione
minimi errori tipografici. Le correzioni indicate nell'Avvertimento ai lettori (pag. <a href="#avvertimento">208</a>) sono state riportate nel testo.
</p>

<p class="covernote">
Copertina creata dal trascrittore e posta nel pubblico dominio.
</p>
</div>

<div style='display:block; margin-top:4em'>*** END OF THE PROJECT GUTENBERG EBOOK STORIA DI CARLOMAGNO VOL. 2/2 ***</div>
<div style='text-align:left'>

<div style='display:block; margin:1em 0'>
Updated editions will replace the previous one&#8212;the old editions will
be renamed.
</div>

<div style='display:block; margin:1em 0'>
Creating the works from print editions not protected by U.S. copyright
law means that no one owns a United States copyright in these works,
so the Foundation (and you!) can copy and distribute it in the United
States without permission and without paying copyright
royalties. Special rules, set forth in the General Terms of Use part
of this license, apply to copying and distributing Project
Gutenberg&#8482; electronic works to protect the PROJECT GUTENBERG&#8482;
concept and trademark. Project Gutenberg is a registered trademark,
and may not be used if you charge for an eBook, except by following
the terms of the trademark license, including paying royalties for use
of the Project Gutenberg trademark. If you do not charge anything for
copies of this eBook, complying with the trademark license is very
easy. You may use this eBook for nearly any purpose such as creation
of derivative works, reports, performances and research. Project
Gutenberg eBooks may be modified and printed and given away--you may
do practically ANYTHING in the United States with eBooks not protected
by U.S. copyright law. Redistribution is subject to the trademark
license, especially commercial redistribution.
</div>

<div style='margin:0.83em 0; font-size:1.1em; text-align:center'>START: FULL LICENSE<br />
<span style='font-size:smaller'>THE FULL PROJECT GUTENBERG LICENSE<br />
PLEASE READ THIS BEFORE YOU DISTRIBUTE OR USE THIS WORK</span>
</div>

<div style='display:block; margin:1em 0'>
To protect the Project Gutenberg&#8482; mission of promoting the free
distribution of electronic works, by using or distributing this work
(or any other work associated in any way with the phrase &#8220;Project
Gutenberg&#8221;), you agree to comply with all the terms of the Full
Project Gutenberg&#8482; License available with this file or online at
www.gutenberg.org/license.
</div>

<div style='display:block; font-size:1.1em; margin:1em 0; font-weight:bold'>
Section 1. General Terms of Use and Redistributing Project Gutenberg&#8482; electronic works
</div>

<div style='display:block; margin:1em 0'>
1.A. By reading or using any part of this Project Gutenberg&#8482;
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement. If you do not agree to abide by all
the terms of this agreement, you must cease using and return or
destroy all copies of Project Gutenberg&#8482; electronic works in your
possession. If you paid a fee for obtaining a copy of or access to a
Project Gutenberg&#8482; electronic work and you do not agree to be bound
by the terms of this agreement, you may obtain a refund from the person
or entity to whom you paid the fee as set forth in paragraph 1.E.8.
</div>

<div style='display:block; margin:1em 0'>
1.B. &#8220;Project Gutenberg&#8221; is a registered trademark. It may only be
used on or associated in any way with an electronic work by people who
agree to be bound by the terms of this agreement. There are a few
things that you can do with most Project Gutenberg&#8482; electronic works
even without complying with the full terms of this agreement. See
paragraph 1.C below. There are a lot of things you can do with Project
Gutenberg&#8482; electronic works if you follow the terms of this
agreement and help preserve free future access to Project Gutenberg&#8482;
electronic works. See paragraph 1.E below.
</div>

<div style='display:block; margin:1em 0'>
1.C. The Project Gutenberg Literary Archive Foundation (&#8220;the
Foundation&#8221; or PGLAF), owns a compilation copyright in the collection
of Project Gutenberg&#8482; electronic works. Nearly all the individual
works in the collection are in the public domain in the United
States. If an individual work is unprotected by copyright law in the
United States and you are located in the United States, we do not
claim a right to prevent you from copying, distributing, performing,
displaying or creating derivative works based on the work as long as
all references to Project Gutenberg are removed. Of course, we hope
that you will support the Project Gutenberg&#8482; mission of promoting
free access to electronic works by freely sharing Project Gutenberg&#8482;
works in compliance with the terms of this agreement for keeping the
Project Gutenberg&#8482; name associated with the work. You can easily
comply with the terms of this agreement by keeping this work in the
same format with its attached full Project Gutenberg&#8482; License when
you share it without charge with others.
</div>

<div style='display:block; margin:1em 0'>
1.D. The copyright laws of the place where you are located also govern
what you can do with this work. Copyright laws in most countries are
in a constant state of change. If you are outside the United States,
check the laws of your country in addition to the terms of this
agreement before downloading, copying, displaying, performing,
distributing or creating derivative works based on this work or any
other Project Gutenberg&#8482; work. The Foundation makes no
representations concerning the copyright status of any work in any
country other than the United States.
</div>

<div style='display:block; margin:1em 0'>
1.E. Unless you have removed all references to Project Gutenberg:
</div>

<div style='display:block; margin:1em 0'>
1.E.1. The following sentence, with active links to, or other
immediate access to, the full Project Gutenberg&#8482; License must appear
prominently whenever any copy of a Project Gutenberg&#8482; work (any work
on which the phrase &#8220;Project Gutenberg&#8221; appears, or with which the
phrase &#8220;Project Gutenberg&#8221; is associated) is accessed, displayed,
performed, viewed, copied or distributed:
</div>

<blockquote>
  <div style='display:block; margin:1em 0'>
    This eBook is for the use of anyone anywhere in the United States and most
    other parts of the world at no cost and with almost no restrictions
    whatsoever. You may copy it, give it away or re-use it under the terms
    of the Project Gutenberg License included with this eBook or online
    at <a href="https://www.gutenberg.org">www.gutenberg.org</a>. If you
    are not located in the United States, you will have to check the laws
    of the country where you are located before using this eBook.
  </div>
</blockquote>

<div style='display:block; margin:1em 0'>
1.E.2. If an individual Project Gutenberg&#8482; electronic work is
derived from texts not protected by U.S. copyright law (does not
contain a notice indicating that it is posted with permission of the
copyright holder), the work can be copied and distributed to anyone in
the United States without paying any fees or charges. If you are
redistributing or providing access to a work with the phrase &#8220;Project
Gutenberg&#8221; associated with or appearing on the work, you must comply
either with the requirements of paragraphs 1.E.1 through 1.E.7 or
obtain permission for the use of the work and the Project Gutenberg&#8482;
trademark as set forth in paragraphs 1.E.8 or 1.E.9.
</div>

<div style='display:block; margin:1em 0'>
1.E.3. If an individual Project Gutenberg&#8482; electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any
additional terms imposed by the copyright holder. Additional terms
will be linked to the Project Gutenberg&#8482; License for all works
posted with the permission of the copyright holder found at the
beginning of this work.
</div>

<div style='display:block; margin:1em 0'>
1.E.4. Do not unlink or detach or remove the full Project Gutenberg&#8482;
License terms from this work, or any files containing a part of this
work or any other work associated with Project Gutenberg&#8482;.
</div>

<div style='display:block; margin:1em 0'>
1.E.5. Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg&#8482; License.
</div>

<div style='display:block; margin:1em 0'>
1.E.6. You may convert to and distribute this work in any binary,
compressed, marked up, nonproprietary or proprietary form, including
any word processing or hypertext form. However, if you provide access
to or distribute copies of a Project Gutenberg&#8482; work in a format
other than &#8220;Plain Vanilla ASCII&#8221; or other format used in the official
version posted on the official Project Gutenberg&#8482; website
(www.gutenberg.org), you must, at no additional cost, fee or expense
to the user, provide a copy, a means of exporting a copy, or a means
of obtaining a copy upon request, of the work in its original &#8220;Plain
Vanilla ASCII&#8221; or other form. Any alternate format must include the
full Project Gutenberg&#8482; License as specified in paragraph 1.E.1.
</div>

<div style='display:block; margin:1em 0'>
1.E.7. Do not charge a fee for access to, viewing, displaying,
performing, copying or distributing any Project Gutenberg&#8482; works
unless you comply with paragraph 1.E.8 or 1.E.9.
</div>

<div style='display:block; margin:1em 0'>
1.E.8. You may charge a reasonable fee for copies of or providing
access to or distributing Project Gutenberg&#8482; electronic works
provided that:
</div>

<div style='margin-left:0.7em;'>
    <div style='text-indent:-0.7em'>
        &bull; You pay a royalty fee of 20% of the gross profits you derive from
        the use of Project Gutenberg&#8482; works calculated using the method
        you already use to calculate your applicable taxes. The fee is owed
        to the owner of the Project Gutenberg&#8482; trademark, but he has
        agreed to donate royalties under this paragraph to the Project
        Gutenberg Literary Archive Foundation. Royalty payments must be paid
        within 60 days following each date on which you prepare (or are
        legally required to prepare) your periodic tax returns. Royalty
        payments should be clearly marked as such and sent to the Project
        Gutenberg Literary Archive Foundation at the address specified in
        Section 4, &#8220;Information about donations to the Project Gutenberg
        Literary Archive Foundation.&#8221;
    </div>

    <div style='text-indent:-0.7em'>
        &bull; You provide a full refund of any money paid by a user who notifies
        you in writing (or by e-mail) within 30 days of receipt that s/he
        does not agree to the terms of the full Project Gutenberg&#8482;
        License. You must require such a user to return or destroy all
        copies of the works possessed in a physical medium and discontinue
        all use of and all access to other copies of Project Gutenberg&#8482;
        works.
    </div>

    <div style='text-indent:-0.7em'>
        &bull; You provide, in accordance with paragraph 1.F.3, a full refund of
        any money paid for a work or a replacement copy, if a defect in the
        electronic work is discovered and reported to you within 90 days of
        receipt of the work.
    </div>

    <div style='text-indent:-0.7em'>
        &bull; You comply with all other terms of this agreement for free
        distribution of Project Gutenberg&#8482; works.
    </div>
</div>

<div style='display:block; margin:1em 0'>
1.E.9. If you wish to charge a fee or distribute a Project
Gutenberg&#8482; electronic work or group of works on different terms than
are set forth in this agreement, you must obtain permission in writing
from the Project Gutenberg Literary Archive Foundation, the manager of
the Project Gutenberg&#8482; trademark. Contact the Foundation as set
forth in Section 3 below.
</div>

<div style='display:block; margin:1em 0'>
1.F.
</div>

<div style='display:block; margin:1em 0'>
1.F.1. Project Gutenberg volunteers and employees expend considerable
effort to identify, do copyright research on, transcribe and proofread
works not protected by U.S. copyright law in creating the Project
Gutenberg&#8482; collection. Despite these efforts, Project Gutenberg&#8482;
electronic works, and the medium on which they may be stored, may
contain &#8220;Defects,&#8221; such as, but not limited to, incomplete, inaccurate
or corrupt data, transcription errors, a copyright or other
intellectual property infringement, a defective or damaged disk or
other medium, a computer virus, or computer codes that damage or
cannot be read by your equipment.
</div>

<div style='display:block; margin:1em 0'>
1.F.2. LIMITED WARRANTY, DISCLAIMER OF DAMAGES - Except for the &#8220;Right
of Replacement or Refund&#8221; described in paragraph 1.F.3, the Project
Gutenberg Literary Archive Foundation, the owner of the Project
Gutenberg&#8482; trademark, and any other party distributing a Project
Gutenberg&#8482; electronic work under this agreement, disclaim all
liability to you for damages, costs and expenses, including legal
fees. YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3. YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.
</div>

<div style='display:block; margin:1em 0'>
1.F.3. LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from. If you
received the work on a physical medium, you must return the medium
with your written explanation. The person or entity that provided you
with the defective work may elect to provide a replacement copy in
lieu of a refund. If you received the work electronically, the person
or entity providing it to you may choose to give you a second
opportunity to receive the work electronically in lieu of a refund. If
the second copy is also defective, you may demand a refund in writing
without further opportunities to fix the problem.
</div>

<div style='display:block; margin:1em 0'>
1.F.4. Except for the limited right of replacement or refund set forth
in paragraph 1.F.3, this work is provided to you &#8216;AS-IS&#8217;, WITH NO
OTHER WARRANTIES OF ANY KIND, EXPRESS OR IMPLIED, INCLUDING BUT NOT
LIMITED TO WARRANTIES OF MERCHANTABILITY OR FITNESS FOR ANY PURPOSE.
</div>

<div style='display:block; margin:1em 0'>
1.F.5. Some states do not allow disclaimers of certain implied
warranties or the exclusion or limitation of certain types of
damages. If any disclaimer or limitation set forth in this agreement
violates the law of the state applicable to this agreement, the
agreement shall be interpreted to make the maximum disclaimer or
limitation permitted by the applicable state law. The invalidity or
unenforceability of any provision of this agreement shall not void the
remaining provisions.
</div>

<div style='display:block; margin:1em 0'>
1.F.6. INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg&#8482; electronic works in
accordance with this agreement, and any volunteers associated with the
production, promotion and distribution of Project Gutenberg&#8482;
electronic works, harmless from all liability, costs and expenses,
including legal fees, that arise directly or indirectly from any of
the following which you do or cause to occur: (a) distribution of this
or any Project Gutenberg&#8482; work, (b) alteration, modification, or
additions or deletions to any Project Gutenberg&#8482; work, and (c) any
Defect you cause.
</div>

<div style='display:block; font-size:1.1em; margin:1em 0; font-weight:bold'>
Section 2. Information about the Mission of Project Gutenberg&#8482;
</div>

<div style='display:block; margin:1em 0'>
Project Gutenberg&#8482; is synonymous with the free distribution of
electronic works in formats readable by the widest variety of
computers including obsolete, old, middle-aged and new computers. It
exists because of the efforts of hundreds of volunteers and donations
from people in all walks of life.
</div>

<div style='display:block; margin:1em 0'>
Volunteers and financial support to provide volunteers with the
assistance they need are critical to reaching Project Gutenberg&#8482;&#8217;s
goals and ensuring that the Project Gutenberg&#8482; collection will
remain freely available for generations to come. In 2001, the Project
Gutenberg Literary Archive Foundation was created to provide a secure
and permanent future for Project Gutenberg&#8482; and future
generations. To learn more about the Project Gutenberg Literary
Archive Foundation and how your efforts and donations can help, see
Sections 3 and 4 and the Foundation information page at www.gutenberg.org.
</div>

<div style='display:block; font-size:1.1em; margin:1em 0; font-weight:bold'>
Section 3. Information about the Project Gutenberg Literary Archive Foundation
</div>

<div style='display:block; margin:1em 0'>
The Project Gutenberg Literary Archive Foundation is a non-profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service. The Foundation&#8217;s EIN or federal tax identification
number is 64-6221541. Contributions to the Project Gutenberg Literary
Archive Foundation are tax deductible to the full extent permitted by
U.S. federal laws and your state&#8217;s laws.
</div>

<div style='display:block; margin:1em 0'>
The Foundation&#8217;s business office is located at 809 North 1500 West,
Salt Lake City, UT 84116, (801) 596-1887. Email contact links and up
to date contact information can be found at the Foundation&#8217;s website
and official page at www.gutenberg.org/contact
</div>

<div style='display:block; font-size:1.1em; margin:1em 0; font-weight:bold'>
Section 4. Information about Donations to the Project Gutenberg Literary Archive Foundation
</div>

<div style='display:block; margin:1em 0'>
Project Gutenberg&#8482; depends upon and cannot survive without widespread
public support and donations to carry out its mission of
increasing the number of public domain and licensed works that can be
freely distributed in machine-readable form accessible by the widest
array of equipment including outdated equipment. Many small donations
($1 to $5,000) are particularly important to maintaining tax exempt
status with the IRS.
</div>

<div style='display:block; margin:1em 0'>
The Foundation is committed to complying with the laws regulating
charities and charitable donations in all 50 states of the United
States. Compliance requirements are not uniform and it takes a
considerable effort, much paperwork and many fees to meet and keep up
with these requirements. We do not solicit donations in locations
where we have not received written confirmation of compliance. To SEND
DONATIONS or determine the status of compliance for any particular state
visit <a href="https://www.gutenberg.org/donate/">www.gutenberg.org/donate</a>.
</div>

<div style='display:block; margin:1em 0'>
While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.
</div>

<div style='display:block; margin:1em 0'>
International donations are gratefully accepted, but we cannot make
any statements concerning tax treatment of donations received from
outside the United States. U.S. laws alone swamp our small staff.
</div>

<div style='display:block; margin:1em 0'>
Please check the Project Gutenberg web pages for current donation
methods and addresses. Donations are accepted in a number of other
ways including checks, online payments and credit card donations. To
donate, please visit: www.gutenberg.org/donate
</div>

<div style='display:block; font-size:1.1em; margin:1em 0; font-weight:bold'>
Section 5. General Information About Project Gutenberg&#8482; electronic works
</div>

<div style='display:block; margin:1em 0'>
Professor Michael S. Hart was the originator of the Project
Gutenberg&#8482; concept of a library of electronic works that could be
freely shared with anyone. For forty years, he produced and
distributed Project Gutenberg&#8482; eBooks with only a loose network of
volunteer support.
</div>

<div style='display:block; margin:1em 0'>
Project Gutenberg&#8482; eBooks are often created from several printed
editions, all of which are confirmed as not protected by copyright in
the U.S. unless a copyright notice is included. Thus, we do not
necessarily keep eBooks in compliance with any particular paper
edition.
</div>

<div style='display:block; margin:1em 0'>
Most people start at our website which has the main PG search
facility: <a href="https://www.gutenberg.org">www.gutenberg.org</a>.
</div>

<div style='display:block; margin:1em 0'>
This website includes information about Project Gutenberg&#8482;,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.
</div>

</div>

</body>
</html>
